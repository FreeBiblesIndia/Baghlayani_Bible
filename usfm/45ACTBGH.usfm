\id ACT BAGHLAYANI Bible
\ide UTF-8
\rem Copyright Information: Creative Commons Attribution-ShareAlike 4.0 License
\h प्रेरितों
\toc1 प्रेरितों रे काम
\toc2 प्रेरितों
\mt1 Acts of the Apostles
\mt1 प्रेरितों के काम
\imt भूमिका
\ip प्रेरितो रे कामो रा वर्णन लूका रचित सुसमाचारो ते आगला वर्णन ए। इजी रा खास मकसद ये बताणा ए कि यीशुए रे शुरूओ रे अनुयायीए पवित्र आत्मा री अगुवाईया रे, यीशुए रे बारे रे सुसमाचारो खे यरूशलेम, यहुदिया, सामरिया और तरतिया रे छोरो तक(1:8) किंयां पंऊछाया। ये मसीही आंदोलनो रा विवरण ए जो यहुदी लोका बीचे शुरू ऊआ और बढ़ी की सारे देशो रे लोका रा विश्वास बणी गा। लेखक इजी गल्ला रा बी त्यान राखोआ कि तेसखे पढ़ने वाळेया खे ये निश्चा ऊई जाओ कि मसीही लोक रोमी साम्राज्य रिया तंईं एक विद्रोही राजनैतिक शक्ति नि थी और मसीही विश्वास यहूदी धर्मो री पूर्ति था।
\ip प्रेरितो री कामो री कताबा खे तीन पागो रे बांडी सकोए, जो लगातार बढ़दे क्षेत्रो खे दर्शाओआ, जिदे यीशु मसीह रे सुसमाचारो रा प्रचार करना और कलीसिया बनाणा :1- यीशुओ रे स्वर्गो रे जाणे ते बाद यरूशलेमो रे मसीही आन्दोलनो री शुरूआत, 2- पलस्तीनो रे ओरी पागा रे इजी रा प्रसार और 3- भूमध्य सागरो रे देशो रे रोम तक इजी रा प्रसार।
\ip प्रेरितो रे कामो री एक खास विशेषता ए पवित्र आत्मा री क्रियाशीलता। से पिन्तेकुस्तो रे दिने यरूशलेमो रे कट्ठे ऊए रे विश्वाविया पाँदे बड़ी सामर्था साथे उतरोआ और एती कताबा रे वर्णित घटना रे बख़ते कलीसिया और अगुवे रा मार्गदर्शन करोआ और तिना खे सामर्थ देओआ। प्रेरितो रे कामा रे दित्ते रे कई उपदेशा रे शुरूआतो रे मसीही संदेशो रा सार प्रस्तुत करी राखेया और इदे वर्णित घटना विश्वासिया री जिन्दगिया रे और कलीसिया री सहभागिता रे एती संदेशो री सामर्था खे प्रगट करोई।
\is रूप-रेखा
\io1 गवाईया री खातर त्यारी- 1:1-26
\io1 क- यीशुए री आखरी आज्ञा और प्रतिज्ञा- 1:1-14
\io1 ख- यहूदो रा वारिस- 1:15-26
\io1 यरूशलेमो रे गवाई- 2:1, 8:3
\io1 यहूदिया और सामरिया रे गवाई- 8:4, 12:25
\io1 पौलुसो रा सेवाकार्य- 13:1, 28:31
\io1 क- पईली प्रचारो री यात्रा- 13:1, 14:28
\io1 ख- यरूशलेमो रे सम्मेलन- 15:1-35
\io1 ग- दूजी प्रचारो री यात्रा- 15:36, 18:22
\io1 घ- तीजी प्रचारो री यात्रा- 18:23, 21:16
\io1 च- यरूशलेम, कैसरिया और रोमो रे बंदी पौलुस- 21:17, 28:21
\c 1
\s परिचय
\p
\v 1 ओ थियुफिलुस! मैं पईली कताब तिना सबी गल्ला रे बारे रे लिखी, जो प्रभु यीशुए शुरूओ रे कित्तेया और करदा और सिखांदा रया।
\v 2 तेस दिनो तक, जदुओ तक से प्रेरिता खे, जो तिने चुणी राखे थे, पवित्र आत्मा रे जरिये आज्ञा देयी की ऊबे नि चके गये,
\v 3 और तिने दु:खो ते बाद, बऊत ई पक्के परमाणा साथे आपणे आपु खे तिना गे जिऊँदा दखाया और चाळी दिनो तक सेयो तिना खे दिशदे रये और परमेशरो रे राज्य रिया गल्ला करदे रये।
\v 4 तेबे तिने तिना खे मिली की आज्ञा दित्ती, "यरूशलेमो खे नि छाडो, पर पिते री तेसा कसमा री पूरे ऊणे री बाट न्याळदे रओ जेतेरे बारे रे तुसे मांते सुणी चुके रे।
\v 5 कऊँकि यूहन्ने तो पाणिये साथे बपतिस्मा देयी राखेया, पर थोड़े दिन बाद तुसा पवित्र आत्मा रा बपतिस्मा पाणा"।
\s यीशुए रा स्वर्गो खे जाणा
\p
\v 6 तेबे तिने कट्ठे ऊई की तिना ते पूछेया, "ओ प्रभु! क्या तुसा एसी बख़ते ई इस्राएलो खे राज्य फेरी देणा”?
\v 7 तिने तिना खे बोलेया, "तेस बख़तो खे और तेसा कड़िया खे जाणना, जो पिते आपणे ई अक्को रे राखी राखे, तुसा रा काम निए।
\v 8 पर जेबे पवित्र आत्मा तुसा पाँदे आऊणा, तेबे तुसा सामर्थ पाणी और यरूशलेम, सारे यहूदिया रे और सामरिया रे और तरतिया री छोरा तक मेरे गवा ऊणे"।
\v 9 ये बोलदे ऊए सेयो, तिना रे देखदे-देखदे ऊबे चकी ले और बादळे सेयो तिना री आखी ते लकोई ते।
\v 10 जेबे तिना खे जांदे ऊए सेयो सर्गो खे ताकणे लगी रे थे, तेबे दो आदमी सफेद टाले पईने रे तिना बीचे आई की खड़े ऊई गे
\v 11 और तिना खे बोलेया, "ओ गलीली मर्दो! तुसे खड़े ऊई की सर्गो खे कऊँ लगी रे देखणे? ये ई यीशु जो तुसा गे ते स्वर्गो खे चकी ला रा, जिंयां तुसे से स्वर्गो खे जांदां ऊआ देखी राखेया, तिंयां ई से फेर आऊणा"।
\s मतियाह खे यहूदा री जगा (पदवी) मिलणा
\p
\v 12 तेबे सेयो जैतून नाओ रे पाह्ड़ो ते, जो यरूशलेमो रे नेड़े एक सब़्तो रे दिनो री दुरिया रे ए, यरूशलेमो खे वापस ऊए।
\v 13 जेबे सेयो तेती पऊँछे, तेबे सेयो तेस कमरे पाँदे गये, जेती पतरस, यूहन्ना, याकूब, अन्द्रियास, फिलिप्पुस, थोमा, बरतुलमाई, मत्ती, हलफईयो रा पाऊ याकूब, शमौन जेलोतेस और याकूबो रा पाऊ यहूदा रओ थे।
\v 14 यो सब कईया जवाणसा साथे और प्रभु यीशुए री आम्मा मरियम और तिना रे पाईया साथे एक चित्त ऊई की प्रार्थना रे लगे रये।
\v 15 तिना दिना रे ई पतरस पाईया बीचे, जो एक सौ बीइया रे तकरीबन थे, खड़ा ऊई की बोलणे लगेया,
\v 16 "ओ पाईयो जरूरी था कि पवित्र शास्त्रो रा से लेख पूरा ओ, जो पवित्र आत्मे दाऊदो रे मुओ ते यहूदा रे बारे दे, जो प्रभु यीशुए खे पकड़वाणे वाळा अगुवा था, पईले ते ई बोलेया था।
\v 17 कऊँकि से तो आसा बीचे गिणेया गया और तेसा सेवकाईया रे शामिल ऊआ।
\p
\v 18 ( तिने पापो री कमाईया ते एक डोरू खरीदेया, और सिरो रे पारे रूड़ेया और तेसरा पेट फटी गा और तेसरी सारिया आंतड़िया निकळी गिया,
\v 19 और एसा गल्ला खे यरूशलेमो रे रणे वाळे जाणी गे, एथो तक कि तेस डोरूओ रा नाओ तिना री पाषा रे हकलदमा, मतलब- खूनो रा डोरू पड़ी गा)।
\v 20 कऊँकि भजन संहिता रे लिखी राखेया,
\q1 'तेसरा कअर उजड़ी जाओ और तिदे कोई ना बसो
\q2 और तेसरी जगा कोई ओर लयी लो'।
\p
\v 21 तेबे जितणे दिन तक प्रभु यीशु आसा साथे आऊँदे-जांदे रये, मतलब- यूहन्ने रे बपतिस्मे ते लयी की तेसरे आसा गे ते चकणे तक, जो लोक बराबर आसा साथे रये।
\v 22 खरा ए कि तिना बीचो ते एक आदमी आसा साथे, तिना रे जिऊँदे ऊणे रा गवा ऊई जाओ"।
\v 23 तेबे तिने दो जणे खड़े कित्ते, एक यूसुफ, जेसखे बर-सब्बा बी बोलोए, जेसरा छोटा नाओ यूसतूस ए और दूजा मत्तियाह।
\v 24 तेबे ये बोली की प्रार्थना कित्ती, "ओ प्रभु! तुसे जो सबी रे मनो खे जाणोए, ये बताओ कि तुसे इना दूँईं बीचो ते कुण चुणी राखेया?
\v 25 ताकि से एस सेवाकाईया रा और प्रेरिताईया री जगा लओ, जेसखे यहूदा छाडी की आपणी जगा खे गया"।
\v 26 तेबे तिने तिना रे बारे रे चिट्ठिया पाईया और पत्री मत्तियाहो रे नाओ पाँदे निकळी, तेबे से तिना ग्यारा प्रेरिता साथे गिणेया गया।
\c 2
\s पवित्र-आत्मा रा उतरना
\p
\v 1 जेबे पिन्तेकुस्तो रा दिन आया, तेबे सेयो सब एकी जगा रे कट्ठे थे।
\v 2 तदुओ की एकदम सर्गो ते बड़े तूफानो री जी छेड़ ऊई और तिजी ते सारा कअर, जेती सेयो थे बैठे रे, गूँजी गा।
\v 3 तिना खे आगी री जिया जीबा फटदिया ऊईया दिशिया और तिना बीचे सबी पाँदे आई की ठईरी गिया।
\v 4 तेबे सेयो सब पवित्र आत्मा ते फरी गे और जिंयां पवित्र आत्मे तिना खे बोलणे री सामर्थ दित्ती, सेयो लग-लग पाषा रे बोलणे लगे।
\p
\v 5 सर्गो रे निठे हर एक जातिया बीचा ते, जो भक्त यहूदी यरूशलेमो रे रणे लगी रे थे।
\v 6 जेबे से छेड़ ऊई, तेबे पीड़ कट्ठी ऊई गी और लोक कबराई गे, कऊँकि हर एकी खे ये ई सुणो था कि ये मेरी ई पाषा रे बोलणे लगी रे।
\v 7 सेयो सब हैरान ऊई की बोलणे लगे, "देखो, ये जो बोलणे लगी रे, क्या सब गलीली निए?
\v 8 तो तेबे कऊँ आसे सब आपणी-आपणी जन्म-भूमिया री पाषा सुणने लगी रे?
\v 9 आसे जो पारथी, मेदी और एलामी लोक, मिसुपुतामिया, यहूदिया, कप्पुदुकिया, पुन्तुस, आसिया,
\v 10 फुगिया, पमफुलिया, मिसर और लिबिया देश जो कुरेनो रे नेड़े-तेड़े ए, इना सबी देशो रे रणे वाळे और रोमो रे रणे वाळे, क्या यहूदी, क्या यहूदी मत मानणे वाळे, क्रेती और अरबी बी ये"।
\v 11 पर आपणी-आपणी पाषा रे तिना ते परमेशरो रे बड़े-बड़े कामो रे बारे रे चर्चा सुणने लगी रे,
\v 12 तेबे सेयो सब हैरान ऊई गे और कबराई की एकी-दूजे खे बोलणे लगे, "ये क्या ऊणे लगी रा”?
\v 13 पर ओरी मजाक करी की बोलेया, "सेयो तो नये शराबो रे नशे रे चूर ए"।
\s पतरसो रा पाषण
\p
\v 14 तेबे पतरस तिना ग्यारा साथे खड़ा ऊआ और जोरी की बोलणे लगेया, "ओ यहूदियो! और ओ यरूशलेमो रे सब रणे वाळो! ये जाणी लो और कान लगाई की मेरी गल्ला सुणो।
\v 15 जेड़ा तुसे समजणे लगी रे, यो लोक नशे रे निए, कऊँकि यबु तो पईर ई दिन चढ़ी रा"।
\v 16 पर ये से गल्ल ए, जो योएल भविष्यबक्ते बोली थी,
\p
\v 17 'परमेशर बोलोआ कि अंतो रे दिना रे एड़ा ऊणा,
\q1 कि मां आपणा आत्मा सबी आदमिया पाँदे लटणा और तुसा रे माठे-बेटिया भविष्यवाणी करनी
\q2 और तुसा रे जवाना दर्शन देखणे और तुसा रे बुजुर्गा सुपने देखणे।
\q1
\v 18 बल्कि मां आपणे दास और दासिया पाँदे तिना दिना रे आपणी आत्मा बीचो ते लटणा
\q2 और तिना भविष्यवाणी करनी
\q1
\v 19 और मां ऊबे सर्गो रे अचम्बे रे काम और ऊंदे तरतिया रे चिह्न्,
\q2 मतलब-खून, आग और तूंए रे बादळ दखाणे।
\q1
\v 20 प्रभुए रे महान् और प्रसिध्द( मसुर) दिन आऊणे ते पईले सूरज काळा
\q2 और चांद खूनो जेड़ा लाल ऊई जाणा।
\q1
\v 21 और जेस केसी प्रभुए रा नाओ लणा,
\q2 तेसरा ई उध्दार ऊणा'।
\p
\v 22 "ओ इस्राएलियो! इना गल्ला खे सुणो, यीशु नासरी एक आदमी था, जेसरा परमेशरो री तरफा ते ऊणे रा परमाण, तिना सामर्था रे कामो, अचम्बे रे कामो ते और चिह्ना ते प्रगट ए, जो परमेशरे तुसा बीचे, तेसरे जरिये दखाए, जेसखे तुसे आपु बी जाणोए।
\v 23 तेस ई यीशुए खे, जो परमेशरो री ठराई री योजना और हो पईलके ज्ञानो रे मुताबिक पकड़वाया। तेबे तुसे से पापिया रे आथो क्रूसो पाँदे चढ़ाई की मरवाईता।
\v 24 पर से ई परमेशरे मौता रे बंदनो ते छुड़ाई की जिऊँदा कित्तेया, कऊँकि ये ऊणा नि था कि से तेसरे बशो रे रंदा।
\v 25 कऊँकि दाऊद तेसरे बारे रे बोलोआ,
\q1 “आऊँ सदा प्रभुए खे आपणे सामणे देखदा रया,
\q2 कऊँकि से मेरी दांणी तरफा खे ए, ताकि आऊँ कबराई नि जाऊँ।”
\q1
\v 26 इजी री बजअ ते मेरा मन खुश ऊआ और मेरी जीब मग्न ऊई,
\q2 बल्कि मेरा शरीर बी उम्मीदा रे बसे रा रणा।
\q1
\v 27 कऊँकि तां मेरा प्राण पताळो रे नि छाडणा
\q2 और ना तां आपणा पवित्र जणा सड़ने देणा।
\q1
\v 28 तैं माखे जीवनो री बाट बताई राखी,
\q2 तां आपणे दर्शनो रे जरिये आऊँ खुशिये की परी देणा"।
\p
\v 29 "ओ पाईयो! आऊँ तेस कुलपति दाऊदो रे बारे रे तुसा खे इम्मता साथे बोली सकूँआ कि से तो मरी गा और दबाई बी दित्तेया और तेसरी कब्र आजो तक आसा गे मौजुद ए।
\v 30 से भविष्यबक्ता था और ये जाणो था कि परमेशरे मांते कसम खाई राखी कि मां तेरे वंशो बीचो ते एक जणा तेरे सिंहासनो पाँदे बठयाळना।
\v 31 तिने ऊणे वाळी गल्ला खे पईले ते ई देखी की मसीह रे जिऊँदे ऊणे रे बारे रे भविष्यवाणी कित्ती, कि ना तो तेरा प्राण पताळो रे छाडेया गया और ना ई तेसरा शरीर सड़ी सकेया"।
\v 32 ये ई यीशु परमेशरे जिऊँदा कित्तेया, जेसरे आसे सब गवा ए।
\v 33 तिंया ई परमेशरो रे दांणे आथो ते सबी ते उचा पद पाई की और पिते ते से पवित्र आत्मा पाई की जो वादा कित्तेया था, तिने ये लटेया (उंडेल) , जो तुसे देखोए और सुणोए।
\v 34 कऊँकि दाऊद तो सर्गो रे नि चड़ना, पर से आपु बोलोआ,
\q1 "प्रभुए मेरे प्रभुए खे बोलेया;
\q2
\v 35 मेरे दांणे बैठ, जदुओ तक आऊँ तेरे बैरिया खे तेरे पैरा निठली चौकी नि करी देऊँ"।
\p
\v 36 तो एबे इस्राएलो रा सारा कराना, पक्का जाणी लओ कि परमेशरे तेसी यीशुए खे, जो तुसे क्रूसो पाँदे चढ़ाया, प्रभु बी ठराया और मसीह बी।
\v 37 तेबे सुणने वाळेया रे काळजे छिदी गे और सेयो पतरसो खे और बाकी प्रेरिता खे पूछणे लगे, "ओ पाईयो!
\v 38 पतरसे तिना खे बोलेया, "मन फिराओ, और तुसा बीचो ते हर एक आपणे-आपणे पापो री माफिया खे प्रभु यीशु मसीहे रे नाओ ते बपतिस्मा लओ, तो तुसा खे पवित्र आत्मा रा दान मिलणा।
\v 39 कऊँकि ये वादा तुसे और तुसा री ल्वादे और तिना सबी दूरो-दूरो रे लोका खे बीए, जो प्रभुए म्हारे परमेशरे आपु गे बुलाणे"।
\v 40 तिने बऊत ओर गल्ला री गवाई देयी-देयी की बी समजयाया कि आपणे आपु खे एसा टेडिया जातिया ते बचाओ।
\v 41 तो जिने तेसरा वचन मानेया, तिने बपतिस्मा लया और तेसी दिने तीन ह्जार आदमिया रे तकरीबन तिना बीचे मिली गे।
\v 42 तेबे सेयो प्रेरीतो ते शिक्षा पाणे और संगति राखणे रे और रोटी तोड़ने रे और प्रार्थना करने रे लौलिन रये
\s विश्वासिया री संगति
\p
\v 43 और सबी लोका खे डर ऊई गा और बऊत अचम्बे रे काम और चिह्न् प्रेरित करो थे।
\v 44 और सेयो सब विश्वास करने वाळे कट्ठे रओ थे और तिना री सब चीजा साजिया थिया।
\v 45 और सेयो आपणी-आपणी सम्पति और सामान बेची-बेची की जेड़ी जेसरी जरूरत ओ थी, बांडी देओ थे। सेयो हर रोज एक मन ऊई की मन्दरो रे कट्ठे ओ थे और कअरे-कअरे रोटी तोड़ी की खुश और मन लगाई की रोटी खाया करो थे और परमेशरो री स्तुति करो थे और सब लोक तिना ते खुश थे और जो उध्दार पाओ थे तिना खे प्रभु हर रोज तिना बीचे मिलाई देओ था।
\v 46 और सेयो हर रोज एक मन ऊई की मन्दरो रे कट्ठे ओ थे और कअरे-कअरे रोटी तोड़ी की खुश और मन लगाई की रोटी खाया करो थे
\v 47 और परमेशरो री स्तुति करो थे और सब लोक तिना ते खुश थे और जो उध्दार पाओ थे तिना खे प्रभु हर रोज तिना बीचे मिलाई देओ था।
\c 3
\s लंगड़े मांगणे वाले रा ठीक ऊणा
\p
\v 1 पतरस और यूहन्ना तीजे पईरे प्रार्थना रे बख़ते मन्दरो रे जाणे लगी रे थे।
\v 2 तेबे लोक एक लंगड़े खे ल्याये, जो जन्मो ते ई लंगड़ा था, तेसखे सेयो हर रोज मन्दरो रे तेस द्वारो पाँदे, जेतेखे सुंदर बोलोए, बठयाळी देओ थे, ताकि से मन्दरो रे जाणे वाळेया ते पीख मांगो।
\v 3 जेबे तिने पतरस और यूहन्ना मन्दरो रे जांदे ऊए देखे, तो तिना ते पीख मांगी।
\v 4 पतरसे यूहन्ने साथे तेसरी तरफा खे बड़े ई त्यानो साथे देखी की बोलेया, "आसा कनारो खे देख"।
\v 5 तेबे से तिना ते कुछ पाणे री उम्मीदा ते तिना खे ताकणे लगेया।
\p
\v 6 तेबे पतरसे बोलेया, "सुईना और चांदी मांगे आए नि, पर जो मांगे आए, से ताखे देऊँआ, प्रभु यीशु मसीह नासरियो रे नाओ ते चल-फिर"।
\v 7 तेबे तिने तेसरा दांणा आथ पकड़ी की से खड़ा कित्तेया और तेबु ई तेसरे पैरा और खुटिया रे जान आई गी।
\v 8 से उटकी की खड़ा ऊई गा और चलणे-फिरने लगेया और चलदा उछळदा और परमेशरो री स्तुति करदा ऊआ तिना साथे मन्दरो रे गया।
\v 9 सबी लोके से चलदा-फिरदा और परमेशरो री स्तुति करदा ऊआ देखी की
\v 10 से पछयाणी ला कि ये तो से ई ये, जो मन्दरो रे सुंदर फाटको पाँदे बैठी की पीख मांगो था और तेस कामो ते जो तेस साथे ऊआ था, सेयो बऊत हैरान ऊई गे।
\s मन्दरो रे पतरसो रा उपदेश
\p
\v 11 जेबे से पतरस और यूहन्ने खे पकड़े रे था, तो सब लोक बऊत हैरान ऊई की तेस टखे रे प्रवेश द्वारो रे, जेतेखे सुलेमानो रा बोलोए, तिना गे दौड़दे ऊए आए।
\v 12 ये देखी की पतरसे लोका खे बोलेया, “ओ इस्राएलियो! तुसे एस आदमिए खे देखी की अचम्बा कऊँ करोए और आसा री तरफा खे ईंयां कऊँ लगी रे देखणे कि मानो आसे ई आपणी सामर्थ या भक्तिया ते ये चलणे-फिरने जोगा करी राखेया?
\v 13 अब्राहम, इसहाक और याकूबो रे परमेशर, आसा रे बाप-दादेया रे परमेशरे आपणे सेवक यीशुए री महिमा कित्ती, जो तुसे पकड़वाया और जेबे पिलातुसे तेसखे छाडणे रा बिचार बणाया, तेबे तुसे तेसरे सामणे तेसखे ना करी ती।
\v 14 तुसे तेस पवित्र और तर्मियो खे ना कित्ती और बिनती कित्ती कि एक अत्यारे खे तुसा खे छाडेया जाओ
\v 15 और तुसे जीवनो खे बनाणे वाळा मरवाईता, जो परमेशरे मरे रेया बीचो ते जिऊँदा कित्तेया और एसा गल्ला रे आसे गवा ए।
\v 16 और तेसरे ई नाओ ते, तेस विश्वासो रे जरिये, जो तेसरे नाओ पाँदे ए, एस आदमिए खे जेसखे तुसे देखणे लगी रे और जाणो बी ए कि सामर्थ देयी राखी, तिने विश्वासे ई, जो तेसरे जरिये ए, से तुसा सबी सामणे, पला-चंगा करी ता।
\p
\v 17 “एबे ओ पाईयो! आऊँ जाणुंआ कि तुसे ये काम अणजाणे रे कित्तेया और तेड़ा ई तुसा रे सरदारे बी कित्तेया।
\v 18 पर जो गल्ला परमेशरे सबी भविष्यबक्तेया रे मुओ ते पईले ई बुलाईया थिया कि तेसरे मसीहो खे दु:ख ऊणा, से तिने तिंयां ई पूरा कित्तेया"।
\v 19 इजी री खातर मन फिराओ और वापस आओ, ताकि तुसा रे पाप खत्म ऊई जाओ, ताकि प्रभुए रे सामणे शान्तिया रे दिन आओ।
\v 20 और से यीशुए खे पेजो, जो तुसा खे पईले ते ई मसीह ठराई राखेया।
\v 21 जरूरी ये कि से स्वर्गो रे तेस बख़तो तक रओ, जदुओ तक कि से सबी गल्ला खे सुदारी नि लओ, जेतेरे बारे रे परमेशरे आपणे पवित्र भविष्यबक्तेया रे मुओ ते बोली राखेया।
\v 22 जेड़ा कि मूसे बोली राखेया, प्रभु परमेशरे तुसा रे पाईया बीचो ते, तुसा खे मां जेड़ा एक भविष्यबक्ता उठाणा, जो कुछ से तुसा खे बोलो, से करना।
\p
\v 23 पर हर आदमी जो तेस भविष्यबक्ते री नि सुणोगा, से लोका बीचो ते नाश ऊणा।
\v 24 और शमुएलो ते लयी की तेसरे बाद वाळेया तक, जितणे भविष्यबक्ते गल्ल बोली, तिने सबी इना दिना रा संदेश देयी राखेया।
\v 25 तुसे भविष्यबक्तेया री ल्वाद और तेस वादे रे इस्सेदार ए, जो परमेशरे तुसा रे बाप-दादेया साथे बानी, जेबे तिने अब्राहमो खे बोलेया कि तेरे कुलो रे जरिये तरतिया रे सारे करानेया आशीष पाणी,
\v 26 परमेशरे आपणा सेवक चकी की पईले तुसा गे पेजेया, ताकि तुसा बीचो ते हर एकी खे तेसरी बुराईया ते फेरी की आशीष देओ।”
\c 4
\s बड़ी सभा सामणे पतरस और यूहन्ना
\p
\v 1 जेबे सेयो लोका खे ये बोलणे लगी रे थे, तेबे पुरोईत, मन्दरो रे सरदार और सदूकी तिना पांदो खे आई गे।
\v 2 कऊँकि तिना खे बऊत रोष आईगा कि सेयो लोका खे सिखाओ थे और प्रभु यीशुए रा उदारण देयी-देयी की मरे रेया रा जियुँदे ऊठणे रा प्रचार करो थे।
\v 3 तेबे तिने सेयो पकड़ी की दो दिन तक जेला रे राखे, कऊँकि सांज ऊई गी थी।
\v 4 पर जिने-जिने वचन सुणेया, तिना बीचो ते बऊत जणे विश्वास कित्तेया और तिना री गिणती पांज ह्जार मर्दो रे तकरीबन ऊई गी।
\p
\v 5 दूजे दिने एड़ा ऊआ कि तिना रे सरदार, बुजुर्ग और शास्त्री,
\v 6 बडे पुरोईत हन्ना, कैफा, यूहन्ना, सिकन्दर और जितणे बडे पुरोईतो रे कराने रे थे, सब यरूशलेमो रे कट्ठे ऊई गे।
\v 7 सेयो तिना खे बीचे खड़े करी की पूछणे लगे, "तुसे ये काम कूण जी सामर्था ते और केसरे नाओ ते कित्तेया”?
\v 8 तेबे पतरसे पवित्र आत्मा ते परी की तिना खे बोलेया,
\v 9 "ओ लोका रे सरदारो और बुजुर्गो! एस कमजोर आदमिए साथे जो पलाई करी राखी, अगर जे आज तिजी रे बारे रे पूछ-ताछ ओई कि से किंयां ठीक ऊआ,
\v 10 तो तुसे सब और सारे इस्राएली लोक जाणी लओ कि यीशु मसीह नासरियो रे नाओ ते, जो तुसे क्रूसो पाँदे चढ़ाईता और परमेशरे से मरे रेया बीचो ते जिऊँदा कित्तेया, ये आदमी तुसा सामणे पला-चंगा खड़ा ए।
\v 11 ये से ई पात्थर ए, जो तुसे राजमिस्त्रिये तुच्छ जाणेया और ये कुणे रे सिरे रा पात्थर ऊई गा।
\q1
\v 12 कोई दूजा उध्दार नि करी सकदा, कऊँकि स्वर्गो रे निठे आदमिया बीचे और कोई नाओ नि देयी राखेया,
\q2 जेसरे जरिए आसे उध्दार पाई सकूँ।
\p
\v 13 जेबे तिने पतरस और यूहन्ने री इम्मत देखी और ये जाणी ला कि यो तो अनपढ़ और साधारण आदमी ए तो हैरान ऊई गे, तेबे सेयो पछयाणे कि यो तो प्रभु यीशुए साथे रओ थे।
\v 14 तेबे तेस आदमिए खे जो ठीक ऊई गा था, तिना साथे खड़ा देखी की सेयो तिना रे खलाफ कुछ नि बोली सके।
\v 15 पर तिना खे सभा ते बारे पेजी की आपु बीचे बिचार करने लगे,
\v 16 "आसे इना आदमिया साथे क्या करिए? कऊँकि यरूशलेमो रे सब रणे वाळेया खे पता ए कि इने एक प्रसिध्द चिह्न् दखाई राखेया और आसे तिजी ते मुकरी नि सकदे।
\v 17 पर इजी री खातर कि लोका बीचे ये गल्ल ओर ज्यादा नि फैली जाओ, आसे तिना खे तमकी देऊँए कि सेयो एस नाओ ते फेर कदी केसी आदमिए साथे गल्ला नि करो"।
\v 18 तेबे तिने सेयो बुलाए और तिना खे चेतावनी देयी की बोलेया, "यीशुए रे नाओ ते कुछ नि बोलणा और ना सखयाणा"।
\p
\v 19 पर पतरस और यूहन्ने तिना खे जवाब दित्तेया, "तुसे ई न्याय करो कि क्या ये परमेशरो रे नेड़े पला ए कि आसे परमेशरो री गल्ला ते बढ़ी की तुसा री गल्ल मानुँ?
\v 20 कऊँकि ये तो आसा ते ऊई नि सकदा, जो आसे देखी राखेया और सुणी राखेया, से नि बोलूँ"।
\v 21 तेबे तिने सेयो ओर बी तमकाए और छाडी ते, कऊँकि लोका री बजअ ते तिना खे कोई बी सजा देणे रा बाना नि मिलेया, कऊँकि जो घटना ऊई थी, तिजी री बजअ ते सब लोक परमेशरो री तारीफ करो थे।
\v 22 कऊँकि से आदमी, जेस पाँदे ये ठीक ऊणे रा चिह्न् दखाया गया था, चाळी साला ते ज्यादा उम्रा रा था।
\v 23 सेयो छूटी की आपणे साथिया गे गये और जो कुछ बड़े पुरोईते और बुजुर्गे तिना साथे कित्तेया था, सब कुछ तिना गे बताया।
\s विश्वासिया री प्रार्थना
\p
\v 24 ये सुणी की तिने एक चित्त ऊई की जोरी की परमेशरो खे बोलेया, "ओ स्वामी! तूं से ई जिने स्वर्ग, तरती, समुद्र और जो कुछ तिना रे बणाई राखेया,
\v 25 तैं पवित्र आत्मा रे जरिये आपणे सेवक, आसा रे पिता, दाऊदो रे मुओ ते बोलेया,
\q1 “दुजिये जातिये आल्ला कऊँ पाया?
\q2 और देशो रे लोके बेकारो री गल्ला कऊँ सोचिया''?
\q1
\v 26 प्रभु और तेसरे मसीहो रे बिरोदो रे तरतिया रे राजा खड़े ऊए
\q2 और हाकिम एकी साथे कट्ठे ऊई गे।
\p
\v 27 कऊँकि सच्ची तेरे सेवक यीशुए रे बिरोदो रे, जेसरा तैं अभिषेक कित्तेया, हेरोदेस और पुन्तियुस पिलातुस बी दूजी जातिया साथे और इस्राएलिया साथे एस नगरो रे कट्ठे ऊए।
\v 28 कि जो कुछ पईले ते तेरी सामर्थ और समजा ते ठईरेया था, से ई करो"।
\v 29 एबे, "ओ प्रभु! तिना री तमकिया खे देख, और आपणे दासा खे ये बरदान रे कि तेरा वचन बड़ी ई इम्मता साथे सुणाऊं
\v 30 ठीक करने खे तूं आपणा आथ बढ़ा कि चिह्न् और अचम्बे रे काम तेरे पवित्र सेवक यीशुए रे नाओ ते करे जाओ"।
\v 31 जेबे सेयो प्रार्थना करी चुके, तेबे से जगा, जेती सेयो खड़ी रे थे, से जगा इल्ली गी और सेयो सब पवित्र आत्मा ते परिपुर्ण ऊई गे और परमेशरो रा वचन इम्मता साथे सुणादे रये।
\s विश्वासिया री कट्ठी जिन्दगी
\p
\v 32 विश्वास करने वाळेया री मण्डळी एक चित्त और एक मनो री थी, एथो तक कोई बी आपणी सम्पत्तिया खे आपणी नि बोलो था, बल्कि सबकुछ साजा था।
\v 33 प्रेरित बड़ी सामर्था साथे प्रभु यीशुए रे जी ऊठणे री गवाई देंदे रये और तिना सबी पाँदे बड़ी दया थी।
\v 34 तिना बीचे कोई बी गरीब नि था, कऊँकि जिना गे जमीन या कअर थे, सेयो तिना खे बेची-बेची की बिकी री चीजा रा दाम ल्याओ थे और से प्रेरिता रे पैरा गे राखी देओ थे।
\v 35 और जेड़ी, जेसखे जरूरत ओ थी, तिजी रे मुताबिक हर एकी खे बांडी देओ थे। यूसुफ नाओ रा साईप्रस रा एक लेवी था, जेसरा नाओ प्रेरिते बरनबास, मतलब-शान्तियो रा पाऊ राखी राखेया था। तेसरी कुछ जमीन थी, जो तिने बेची ती और दामो रे पैसे ल्याई की प्रेरिता रे पैरा पाँदे राखी ते।
\v 36 यूसुफ नाओ रा साईप्रस रा एक लेवी था, जेसरा नाओ प्रेरिते बरनबास, मतलब-शान्तियो रा पाऊ राखी राखेया था।
\v 37 तेसरी कुछ जमीन थी, जो तिने बेची ती और दामो रे पैसे ल्याई की प्रेरिता रे पैरा पाँदे राखी ते।
\c 5
\s हनन्याह और सफीरा
\p
\v 1 तेबे हनन्याह नाओ रे एक आदमिए और तेसरी लाड़िए सफीरे थोड़ी जी जमीन बेची
\v 2 और तिजी रे दामो बीचो ते कुछ राखी की छाडेया और ये गल्ल तेसरी लाड़ी बी जाणो थी और तिजी रा एक इस्सा ल्यायी की प्रेरिता रे पैरा पाँदे छाडी ता।
\v 3 पर पतरसे बोलेया, "ओ हनन्याह! शैताने तेरे मनो रे ये गल्ल किंयां पाई कि तूं पवित्र आत्मा ते चूठ बोले और जमीना रे दामो बीचो ते कुछ आपु खे राखी दे?
\v 4 जदुओ तक से तांगे रयी, क्या तेरी नि थी? और जेबे बिकी गी तो क्या तेरे बसो रे नि थी? तैं ये गल्ल आपणे मनो रे किंया सोची? तैं आदमिया ते नि, पर परमेशरो ते चूठ बोलेया"।
\v 5 इना गल्ला सुणी की हनन्याह रूड़ी गा और मरी गा और सबी सुणनेवाळेया खे डर लगी गा।
\v 6 तेबे जवाने उठी की तेसरी अर्थी बणाई और बारे लयी जाई की से दबाई ता।
\p
\v 7 तकरीबन तीन कंटे ते बाद तेसरी लाड़ी पीतरे आई और जो कुछ ऊआ था, तिजी रे बारे रे तेसा खे पता नि था।
\v 8 तेबे पतरसे तेसा खे बोलेया, "मांगे बता क्या तुसे से जमीन इतणे रे ई बेची”? तेसे बोलेया, "आ, इतणे रे ई"।
\v 9 पतरसे तेसा खे बोलेया, "ये क्या गल्ल ऊई कि तुसे दूँईं प्रभुए री आत्मा री परीक्षा खे एड़ा कित्तेया? देख, तेरे लाड़े खे दबाणे वाळे द्वारो पाँदे ई खड़ी रे और तूं बी बारे लयी जाणी"।
\v 10 तेबे से फटाफट तेसरे पैरा पाँदे पड़ी गी और मरी गी और जवाने पीतरे आई की से मरी री देखी और से बी बारे लयी जाई की तेसा रे लाड़े साथे दबाई ती।
\v 11 तेबे सारी कलीसिया और इना गल्ला खे सब सुणनेवाळे बऊत ई ज्यादा डरी गे।
\s चिह्न् और अचम्बे रे काम
\p
\v 12 प्रेरिता रे आथो ते बऊत चिह्न् और अचम्बे रे काम लोका बीचे दखाए जाओ थे,( और सेयो सब एक चित्त ऊई की सुलेमानो रे टखे रे प्रवेश द्वारो रे कट्ठे ओ थे।
\v 13 पर ओरी बीचो ते केसी खे बी ये इम्मत नि ओ थी कि तिना बीचे जायी की मिली जाईये, पर तेबे बी लोक तिना री तारीफ करो थे।
\v 14 विश्वास करने वाळे बऊत सारे मर्द और जवाणसा प्रभुए री कलीसिया रे ओर बी ज्यादा आई की मिलणे लगे।)
\v 15 एथो तक कि लोक बमारा खे सड़का रे ल्यायी-ल्यायी की मांजे-मूंजे पाँदे लटयाई देओ थे कि जेबे पतरस आओ, तेबे तेसरा टवांवा ई तिना बीचो ते केसी पाँदे पड़ी जाओ।
\v 16 यरूशलेमो रे नेड़े-तेड़े रे नगरो ते बी बऊत लोक बमारा खे और दुष्टात्मा रे सताए रे, तिना गे ल्यायी-ल्यायी की कट्ठे ओ थे और सेयो सबी खे ठीक करो थे।
\s प्रेरिता खे पकड़ना
\p
\v 17 तेबे बडा पुरोईत और तेसरे सब साथी, जो सदूकियो रे पंथो रे थे, जळना ते परी की उठे
\v 18 और तिने प्रेरित पकड़ी की जेला रे बंद करी ते।
\v 19 पर राथियो खे प्रभुए रे एक स्‍वर्गदूते जेला रे द्वार खोली की तिना खे बारे निकयाळी की बोलेया,
\v 20 "जाओ और मन्दरो रे खड़े ऊई की एस जीवनो री सारिया गल्ला लोका खे बताओ"।
\p
\v 21 सेयो ये सुणी की सेयो प्याग ऊँदे ई मन्दरो रे जाई की उपदेश देणे लगे। तेबे बडे पुरोईते और तेसरे साथिये आई की महासभा और इस्राएलिया रे सारे बुजुर्ग कट्ठे कित्ते और जेला रे सन्देशा पेजेया कि तिना खे ल्याओ।
\v 22 पर प्यादेया तेती पऊँछी की देखेया, “सेयो तेती आए नि और वापस ऊई की सन्देशा दित्तेया”
\v 23 कि आसे जेला खे बड़ी चौकसिया साथे बंद कित्तेया रा और पैरेदारा खे बारे खड़े रा देखेया, पर जेबे खोलेया, तेबे पीतरे कोई नि मिलेया।
\v 24 जेबे मन्दरो रे बड़े पुरोईते और सरदारे ये गल्ल सुणी, तो तेबे तिना रे बारे रे पारी चिन्ता रे पड़ी गे कि ये क्या ऊणे लगी रा?
\v 25 तदुओ कि किने आई की तिना गे बताया, "देखो, जो तुसे जेला रे बंद करी राखे थे, सेयो आदमी तो मन्दरो रे खड़े ऊई की लोका खे उपदेश देणे लगी रे।
\v 26 तेबे सरदार प्यादेया साथे जाई की तिना खे ली आया, पर जबरदस्ति नि, कऊँकि सेयो लोका ते डरो थे कि केथी आसा पाँदे पात्थर नि बाओ।
\p
\v 27 तिने सेयो फेर ल्यायी की महासभा सामणे खड़े करी ते, तेबे बडे पुरोईते तिना ते पूछेया,
\v 28 "क्या आसे तुसे सावधान नि कित्ते थे कि तुसे एस नाओ ते उपदेश नि देणा? तेबे बी देखो, तुसे सारा यरूशलेम आपणे उपदेशो ते परी ता रा और तेस आदमिए रा खून आसा रे गळे पाँदे ल्याऊणा चाओ ए"।
\v 29 तेबे पतरसे और प्रेरिते जवाब दित्तेया, "आदमिए री आज्ञा ते बढ़ी की परमेशरो री आज्ञा खे मानणा ई म्हारा फर्ज ए।
\v 30 आसा रे बाप-दादेया रे परमेशरे प्रभु यीशु जिऊँदा कित्तेया, जो तुसे क्रूसो पाँदे चढ़ाई की मरवाईता था।
\v 31 से ई परमेशरे प्रभु और उध्दारक ठईराई की आपणे दांणे आथो ते ऊचा करी ता, ताकि से इस्राएलिया खे मन फिराओ री शक्ति और पापो ते माफी देओ।
\v 32 और आसे इना गल्ला रे गवा ए और पवित्र आत्मा रे बी, जो परमेशरे तिना खे दित्ती, जो तेसरी आज्ञा मानोए"।
\p
\v 33 ये सुणी की सेयो जळने लगे और तिने सेयो काणा चाए।
\v 34 पर गमलिएल नाओ रे एक फरीसिये, जो व्यवस्थापक और सबी लोका बीचे जाणा-मानेया रा था, न्यायालय रे खड़े ऊई की प्रेरिता खे थोड़ी देरा खे बारे जाणे री आज्ञा दित्ती।
\v 35 तेबे तिने बोलेया, "ओ इस्राएलियो! जो कुछ इना आदमिया साथे करना चाओए, सोची समजी की करना।
\v 36 कऊँकि इना दिना ते पईले थियुदास ये बोलदा रओ था कि आऊँ बी कुछ आए; और कोई चार सौ आदमी तेस साथे ऊई गे, पर से कायी ता और जितणे लोक तेसखे मानो थे, सब तित्तर-बित्तर ऊई गे और खत्म ऊई गे।
\v 37 तिजी ते बाद नाम लिखाईया रे दिनो रे यहूदा गलीली उठेया और तिने कुछ लोक आपणी तरफा खे करी ते, तेसरा बी नाश उई गा और जितणे लोक तेसखे मानो थे, सब तित्तर-बित्तर ऊई गे।
\p
\v 38 इजी री खातर आऊँ तुसा खे बोलूँआ कि इना आदमिया ते दूर ई रओ और इना ते कोई मतलब नि राखो, कऊँकि अगर ये तर्म या काम आदमिया री तरफा ते ओ, तो तेबे तो नाश ऊई जाणे,
\v 39 पर अगर परमेशरो री तरफा ते, तो तुसे इना खे कदी बी खत्म नि करी सकदे, केथी एड़ा ना ओ कि तुसे परमेशरो साथे बी लड़ने वाळे ठईरो"।
\v 40 तेबे तिने तेसरी गल्ल मानी ली और प्रेरित बुलाए और कूटे और ये आज्ञा देयी की छाडी ते कि, "यीशुए रे नाओ ते फेर कदी गल्ला नि करनिया"।
\v 41 सेयो एसा गल्ला ते खुश ऊई की महासभा रे सामणे ते चली गे कि आसे तेसरे नाओ री खातर निरादर ऊणे जोगे ऊए।
\v 42 तेबे सेयो हर रोज मन्दरो रे और कअरे-कअरे उपदेश करने और एसा गल्ला रा सुसमाचार सुनाणे ते नि रूके कि, "यीशु ई मसीह ए"।
\c 6
\s साता सेवका खे चुनणा
\p
\v 1 तिना दिना रे जेबे चेले बऊत ऊणे लगे, तेबे यूनानी पाषा बोलणे वाळे इब्रानिया पाँदे कुड़कुड़ाणे लगे, "हर रोजो री सेवकाईया रे आसा री बिदुआ री खबर-सम्माळ नि लंदे"।
\v 2 तेबे तिने बारो चेलेया री मण्डळी आपु गे बुलाई की बोलेया, "ये ठीक निए कि आसे परमेशरो रा वचन छाडी की खुलाणे-पल्याणे री सेवा रे रईये"।
\v 3 इजी री खातर 'ओ पाईयो! आपु बीचा ते सात जाणे-माणे मर्दा खे, जो पवित्र आत्मा और बुध्दिया ते परिपुर्ण ओ, चुणी लो, ताकि आसे तिना खे ये काम देयी देईए।
\v 4 पर आसा तो प्रार्थना और वचनो री सेवा रे लगे रे रणा"।
\v 5 ये गल्ल सारी मण्डळिया खे ठीक लगी और तिने स्तिफुनुस नाओ रा एक आदमी जो विश्वासो रे और पवित्र आत्मा ते परिपुर्ण था और फिलिप्पुस, नीकानोर, तीमौन, परमिनास, अन्ताकीवाळा नीकुलाऊस, जो यहूदी मतो रे आई गा था, चुणी ले।
\v 6 तेबे यो प्रेरिता सामणे खड़े कित्ते और इना पाँदे आथ राखी की प्रार्थना कित्ती।
\v 7 तेबे परमेशरो रा वचन फैलदा गया और यरूशलेमो रे चेलेया री गिणती बड़दी गयी और पुरोईता रा एक बड़ा समाज एस मतो खे मानणे वाळा ऊई गा।
\s स्तिफनुसो खे पकड़ना (गिरफ्तारी)
\p
\v 8 स्तिफुनुस दया और सामर्था ते परिपुर्ण ऊई की लोका खे बड़े-बड़े चिह्न् और अचम्बे रे काम दखाया करो था।
\v 9 तेबे तेस आराधनालय दे, जेसखे लिबरतीनियो रा बोलो थे, तेबे कुरेनी, सिकन्दरिया, किलकिया और एशिया रे लोका बीचा ते एक उठी की स्तिफुनुसो साथे बईस करने लगेया।
\v 10 पर तेस ज्ञानो ते और आत्मा ते, जेते साथे फरी की से गल्ला करो था, सेयो सामना नि करी सके।
\v 11 तेबे तिने कई लोक उकसाए जो बोलणे लगे, "आसे ये मूसे और परमेशरो रे खलाफ निन्दा री गल्ला करदे ऊए सुणी राखेया"।
\v 12 तेबे लोक, बुजुर्ग और शास्त्री भड़की की तेस पाँदो खे आई गे और तेसखे पकड़ी की महासभा रे लयी गे।
\v 13 और चूठे गवा खड़े करी ते, जिने बोलेया, "ये आदमी एसा पवित्र जगा रे बारे रे और व्यव्स्था रे खलाफ बोलणा नि छाडदा।
\v 14 कऊँकि आसे ये, ये बोलदे ऊए सुणी राखेया कि एसी यीशु नासरिये ये जगा टाळी देणी और सेयो रवाजा बदली देणिया जो मूसे आसा गे सम्बाळी राखिया।
\v 15 तेबे सबी लोके जो सभा रे बैठी रे थे, तेसखे ताकणे लगे तो तिने तेसरा मूं स्वर्गदूतो जेड़ा देखेया"।
\c 7
\s स्तिफनुसो रा पाषण
\p
\v 1 तेबे बड़े पुरोईते बोलेया, "क्या यो गल्ला सच्च ए ?"
\v 2 स्तिफनुसे बोलोया, "ओ पाईयो और पितरो सुणो! आसा रा पिता अब्राहम हारानो रे बसणे ते पईले, जेबे मेसोपोटामिया रे था, तेबे तेजोमय परमेशरे तेसखे खे दर्शन दित्तेया
\v 3 और तिने बोलेया कि तूं आपणे देशो ते निकळी की और आपणे परिवारो ते निकळी की तेस देशो रे चली जा, जो मां ताखे दखाणा"।
\v 4 तेबे से कसदियो रे देशो ते निकळी की हारानो रे जाई की बसी गा। तेसरे पिते रे मरने ते बाद परमेशरे से तेथा ते एस देशो रे ल्याई की बसाया, जेती एबे तुसे रओ ए।
\v 5 तेबे तेसखे कुछ बी जायदाद, बल्कि पैर राखणे तक बी जगा नि दित्ती, बल्कि कसम खाई कि "मां ये देश ताखे और तांते बाद तेरे वंशो खे देयी देणा, हालांकि तेस बख़ते तेसरा कोई बी पाऊ नि था"।
\v 6 परमेशरे एड़ा बोलेया, "तेरी ल्वादा रे लोक पराये देशो रे परदेशी ऊणे और तिना सेयो दास बनाणे और चार सौ साला तक तिना खे दु:ख देणा।”
\v 7 तेबे परमेशरे बोलेया, "जेसा जातिया रे सेयो दास ऊणे, तेसा खे मां सजा देणी और तिजी ते बाद तिना निकळी की एसा जगा पाँदे ई मेरी सेवा करनी"।
\v 8 तेबे तिने तेसते खतने रा वादा कित्तेया और एसी दशा रे इसहाक तेसरे जम्मेया और आठुए दिने तेसरा खतना कित्तेया और इसहाको ते याकूब और याकूबो ते बारा कुलपति जम्मे।
\p
\v 9 “कुलपतिये यूसुफो साथे दुश्मणी राखी की से मिस्र देशो खे जाणे वाळेया रे आथे बेची ता, पर परमेशर तेस साथे था
\v 10 और तेसखे तेसरे सारे क्ळेशो ते छुड़ाई की मिस्रो रे राजा फिरौनो री नजरा रे दया और बुध्दि दित्ती तिने से मिस्र और आपणे सारे कअरो पाँदे हाकिम बणाया।
\v 11 तेबे मिस्र और कनानो रे सारे देशो रे अकाल पड़ी गा, जेतेरी बजअ ते पारी क्ळेश ऊई गा और आसा रे बाप-दादेया खे अन्न नि मिलो था।
\v 12 पर याकूबे ये सुणी की कि मिस्रो रे अनाज आए, आसा रे बाप-दादेया खे पईली बार पेजेया।
\v 13 दूजी बार यूसुफ आपणे पाईया सामणे आया और यूसुफो री जाति फिरौनो खे पता लगी गी।
\v 14 तेबे यूसुफे आपणा पिता याकूब और आपणे सारे टबरो रे, जो पचयात्तर आदमी थे, बुलाए।
\v 15 तेबे याकूब मिस्रो रे आया और तेती से और आसा रे बाप-दादे मरी गे।
\v 16 तिना री लोथा शाकेमो रे पऊँछाई की तेसा कब्रा रे राखिया, जो अब्राहमे चान्दी देयी की शाकेमो रे हमोरो री ल्वादा ते खरीदी थी।
\p
\v 17 “पर जेबे तेसा कसमा रा पूरा ऊणे रा बख़त नेड़े आया, तेबे जो वादा परमेशरे अब्राहमो साथे कित्तेया था, तेबे मिस्रो रे सेयो लोक बड़ी गे और बऊत ऊई गे।
\v 18 तेबे मिस्रो रे दूजा राजा ऊआ, जो यूसुफो खे नि जाणो था।
\v 19 तिने आसा री जातिया साथे चलाकी करी की आसा रे बाप-दादेया साथे गळत व्यवहार कित्तेया, एथो तक की तिना खे आपणे बाळक सेटणे पड़े, ताकि सेयो जिऊँदे नि रओ।
\v 20 तेस बख़ते मूसे रा जन्म ऊआ। से परमेशरो री नजरा रे बऊत ई सुंदर था और से तीन मीन्ने तक आपणे पिते रे कअरे पाळेया गया।
\v 21 पर जेबे सेटी ता, तेबे फिरौनो री बेटिये से चकी ला और आपणा पाऊ समजी की पाळेया।
\v 22 मूसे खे मिस्रिया री सारी विद्या पढ़ाई और से वचन और कामो रे सामर्थी था।
\p
\v 23 “जेबे से चाळीया साला रा ऊआ तेबे तेसरे मनो रे आया कि आऊँ आपणे इस्राएली पाईया खे मिलूँ।
\v 24 तेबे तिने एक आमदिए पाँदे अन्याय ऊँदे ऊए देखेया और से बचाया और मिस्रिये खे काई की जो सताई राखे थे, बदला लया।
\v 25 तिने सोचेया कि मेरे पाईया समजणा कि परमेशरे मेरे आथो साथे तिना रा उध्दार करना, पर सेयो नि समजे।
\v 26 दूजे दिने जेबे सेयो आपु बीचे लड़ने लगी रे थे, तेबे से तेती आईगा और ये बोली की तिना खे मलाप करने खे बोलेया, "ओ मर्दो! तुसे तो पाई-पाई ए, एकी-दूजे पाँदे अन्याय कऊँ करोए”?
\v 27 पर जो आपणे पड़ोसिया पाँदे अन्याय करने लगी रा था तिने से ये बोली की कनारे टाई ता, "तूं किने आसा पाँदे हाकिम और न्यायी बणाई राखेया?
\v 28 क्या जिंयां तैं काल मिस्री काया, माखे बी काणा चाएया”?
\v 29 ये गल्ल सुणी की मूसा नठी गा और मिद्यान देशो रे जाई की परदेसी ऊई की रणे लगेया और तेती तेसरे दो पाऊ ऊए।
\p
\v 30 “जेबे पूरे चाळी साल बीती गे, तेबे एक स्वर्गदूते सीनै पाह्ड़ो रे जंगळो रे तेसखे फुखदे ऊए जाड़ो री लूपिया रे दर्शन दित्ते।
\v 31 मूसा ये दर्शन देखी की हैरान ऊई गा और जेबे देखणे खे ओर नेड़े गया, तेबे प्रभुए री आवाज ऊई,
\v 32 "आऊँ तेरे बाप-दादे, अब्राहम, इसहाक और याकूबो रा परमेशर ए, तेबे मूसे खे थुरनी छूटी गी, एथो तक कि तेसखे देखणे री इम्मत नि रयी"।
\v 33 तेबे प्रभुए तेसखे बोलेया, "आपणे पैरो ते जोड़े खोली दे, कऊँकि जेते जगा रे तूं खड़ी रा, से पवित्र जगा ए।
\v 34 मैं सच्ची आपणे लोका री जो मिस्रो रे बुरी दशा देखी राखी और तिना रा कणना और तिना रा रोणा सुणी राखेया, तेबे ई तो आऊँ तिना खे छुड़ाणे खे उतरी रा, एबे आओ और मां तूं मिस्र देशो रे पेजणा।’
\p
\v 35 “जो मूसा तिने ये बोली की थिड़केया था कि तूं किने आसा पाँदे हाकिम और न्यायी ठईराई राखेया, से ई परमेशरे हाकिम और छुड़ाणे वाला बणाया। तेस स्वर्गदूतो रे जरिये, जिने तेसखे जाड़ो रे दर्शन दित्तेया था, पेजेया"।
\v 36 ये ई आदमी मिस्र और लाल समुद्र और जंगळो रे चाळीया साला तक अचम्बे रे काम और चिह्न् दखाई-दखाई की तिना खे निकयाळी की ली आया।
\v 37 ये से ई मूसा ए, जिने इस्राएलिया खे बोलेया, "परमेशरे तुसा रे पाईया बीचा ते तुसा रिया तईँ मां जेड़ा एक भविष्यबक्ता चकणा।
\v 38 ये से ई ये जिने जंगळो रे कलीसिया रे बीचे, तेस स्वर्गदूतो साथे सीनै पाह्ड़ो पाँदे तेस साथे गल्ला कित्तिया और आसा रे बाप-दादेया साथे था, तेसखे ई जिऊँदे वचन मिले ताकि आसा तक पऊँचाओ"।
\v 39 पर आसा रे बाप-दादेया से मानणा नि चाया और आपणे मन तेसते अटाई की मिस्रो खे फेरी ते
\p
\v 40 और हारूनो खे बोलेया, "आसा खे एड़ा देवता बणा, जो आसा ते आगे-आगे चलो, कऊँकि ये मूसा जो आसा खे मिस्र देशो ते निकयाळी की ल्याया, आसे नि जाणदे कि एसखे क्या ऊआ”?
\v 41 तिना दिना रे तिने एक बाछु बणाई की तेसरी मुर्तिया ते आगे बलि चढ़ाई और आपणे आथो रे कामो रे मग्न ऊणे लगे।
\v 42 तेबे परमेशरे तिना ते आपणा मूं मोड़ी ला और सेयो छाडी ते, ताकि आकाशगणो खे पूजो, जेड़ा भविष्यबक्तेया री कताबा रे लिखी राखेया,
\q1 "ओ इस्राएलो रे कराने! क्या तुसे जंगळो रे चाळी साल रयी की
\q2 पशु बलि और अन्नबलि माखे ई चढ़ांदे नि रये?
\q1
\v 43 और तुसे मोलेक तम्बु और रिफान देवते रे तारे खे लयी की फिरदे रओ थे,
\q2 मतलब-तिना मुर्तिया खे जो तुसे माथा टेकणे खे बणाए थे, तो मां तुसे बेबीलोनो ते पोरे लयी जाई की बसाई देणे"।
\p
\v 44 “साक्षिया रा तम्बु आसा रे बाप-दादेया बीचे था, जेड़ा तिने बणाया, जिने मूसे खे बोलेया, "जेड़ा तैं आई की देखी राखेया, तिजी रे ई मुताबिक ईजी खे बणा"।
\v 45 तेसी तम्बुओ खे आसा रे बाप-दादे पुराणे जमाने ते पाई की यहोशूओ साथे एती ल्याए, जेस बख़ते तिने अन्य जातिया रा अक्क पाया, जो परमेशरे आसा रे बाप-दादेया ते सामणे ते निकयाळी ता और से दाऊदो रे बख़तो तक रया।
\v 46 तेस पाँदे परमेशरे दया कित्ती, तेबे तिने बिनती कित्ती कि से याकूबो रे परमेशरो खे रणे खे कअर बनाओ।
\v 47 पर सुलेमाने तेसखे कअर बणाया।
\v 48 पर परम प्रदान आथो रे बणाए रे कअरो रे नि रंदा, जेड़ा कि भविष्यबक्ते बोलेया,
\q1
\v 49 "प्रभु बोलोआ कि स्वर्ग मेरा सिंहांसन और तरती मेरे पैरो री चौकी ए,
\q2 माखे तुसा केड़ा कअर बनाणा?
\q1 मेरे राम करने री कुण जी जगा ऊणी?
\q2
\v 50 क्या यो सब चीज़ा मेरे आथो की निए बणाई रिया?
\p
\v 51 “ओ टीठ और मनो रे और कानो रे खतने ते बिना रे लोको! तुसे सदा पवित्र आत्मा रा सामणा करोए। जेड़ा तुसा रे बाप-दादे करो थे, तेड़ा ई तुसे बी करोए"।
\v 52 भविष्यबक्तेया बीचा ते कुण नि तुसा रे बाप-दादेया नि सताए और तिने से तर्मी, जेसरे आऊणे रे बारे रे पुराणे बख़तो ते सन्देश देणे वाळा ई काइता और एबे तुसे बी तेसरे पकड़वाणे वाळे और काणे वाळे ऊए।
\v 53 तुसा खे स्वर्गदूता रे जरिये बणाई री व्यवस्था तो मिली, पर तुसे तिजी रा पालन नि कित्तेया।”
\s स्तिफनुसो पाँदे पत्थराव
\p
\v 54 इना गल्ला खे सुणी की सेयो जळने लगे और तेस पाँदे आपणे दांद किरड़ने लगे।
\v 55 पर तिने पवित्र आत्मा ते परिपुर्ण ऊई की स्वर्गो खे देखेया और परमेशरो री महिमा कित्ती और प्रभु यीशुए खे परमेशरो रे दांणे कनारे खड़ा देखी की बोलेया,
\v 56 “देखो, आऊँ स्वर्गो खे खुले रा और परमेशरो रे दाणे कनारे खड़े रा देखुँआ।
\v 57 तेबे तिने जोरी की चींगी की आपणे कान बंद करी ते और एक चित्त ऊई की तेस पाँदे झपटे।
\v 58 तेबे तेसखे नगरो ते बारे लयी जाई की पत्थराव करने लगे और जो गवा थे तिने आपणे टाले शाऊल नाओ रे एक जवानो रे पैरो पाँदे खोली की राखी ते।
\v 59 सेयो स्तिफुनुसो खे पत्थराव करदे रये और से ये बोली की प्रार्थना करदा रया, "ओ प्रभु यीशु मेरी आत्मा खे ग्रहण कर"।
\v 60 तेबे तिने कुटणे तेकी की जोरी की बोलेया, "ओ प्रभु! ये पाप तिना पाँदे नि लगा और ये बोली की से सयी गा"। शाऊल बी तेसरी मौता रे शामिल था।
\c 8
\s कलिसिया पाँदे अत्याचार
\p
\v 1 तेसी दिने यरूशलेमो री कलीसिया पाँदे बऊत उपद्रव ऊणे लगेया और प्रेरिता खे छाडी की सब यहूदिया और सामरिया रे देशो रे तित्तर-बित्तर ऊई गे।
\v 2 तेबे कुछ विश्वासिये स्तिफुनुस कब्रा रे राखेया और तेसखे बऊत दु:ख कित्तेया।
\v 3 शाऊल कलीसिया खे ऊजाड़ने लगी रा था और कअरे-कअरे कूसी की मर्द और जवाणसा खे कसीटी-कसीटी की जेला रे पाओ था।
\s सामरिया रे फिलिप्पुसो रा प्रचार
\p
\v 4 जो तित्तर-बित्तर ऊई गे थे, सेयो सुसमाचार सुणांदे ऊए, कुमदे-फिरदे रये।
\v 5 फिलिप्पुस सामरिया रे नगरो रे जाई की मसीह रा प्रचार करने लगेया
\v 6 और जो गल्ला फिलिप्पुसे बोलिया सेयो लोके सुणी की और जो चिह्न् से दखाओ था तिना खे देखी की एक चित्त ऊई की मन लगाया।
\v 7 कऊँकि बऊत जणेया ते दुष्टात्मा जोरी-जोरी साथे चींगी की निकळी गिया और बऊत सारे अदरंगो रे रोगी और लंगड़े बी ठीक कित्ते ।
\v 8 तेबे तेस नगरो रे बऊत शान्ति ऊई गी।
\s जादूगर‍ शमौन
\p
\v 9 इजी ते पईले तेती शमौन नाओ रा एक आदमी रओ था, जो जादू-टौणा करी की सामरिया रे लोका खे हैरान करो था और आपणे आपु खे कोई बड़ा आदमी बताओ था।
\v 10 और सब छोटेया ते लयी की बड़ेया तक तेसखे मानो थे और बोलो थे कि ये आदमी परमेशरो री से शक्ति ए, जेतेखे महान् बोलोए।
\v 11 तिने बऊत दिनो ते सेयो आपणे जादुओ रे कामो साथे हैरान करी राखे थे। तेबे ई तो सेयो तेसखे बऊत मानो थे।
\v 12 पर जेबे तिने फिलिप्पुसो पाँदे विश्वास कित्तेया, जो परमेशरो रे राज्य रा और प्रभु यीशुए रे नाओ रा सुसमाचार सुणाओ था, तेबे लोक, क्या मर्द क्या जवाणसा, सब बपतिस्मा लणे लगे।
\v 13 तेबे शमौने आपु बी विश्वास कित्तेया और बपतिस्मा लई की फिलिप्पुसो साथे रणे लगेया,से चिन्ह और बडे-बडे सामर्था रे काम देखी की हैरान ओ था।
\s सामरिया रे पतरस और यूहन्ना
\p
\v 14 जेबे प्रेरिते, जो यरूशलेमो रे रओ थे, सुणेया कि सामरिये परमेशरो रा वचन मानी ला रा, तेबे पतरस और यूहन्ना तिना गे पेजे।
\v 15 तेबे तिने जाई की तिना खे प्रार्थना कित्ती, ताकि पवित्र आत्मा खे पाओ।
\v 16 कऊँकि से यबुओ तक केसी पाँदे नि उतरेया था, तिने तो बस प्रभु यीशुए रे नाओ ते बपतिस्मा लयी राखेया था।
\v 17 तेबे तिने तिना पाँदे आथ राखे और पवित्र आत्मा तिना पाँदे आया।
\v 18 जेबे शमौने देखेया कि प्रेरिता रे आथ राखणे ते पवित्र आत्मा दित्तेया जाओआ, तेबे तिने तिना गे पैसे ल्यायी की तिना खे बोलेया,
\v 19 "ये अक्क माखे बी देयो ताकि जेस केसी पाँदे आथ राखूँ, तेसखे पवित्र आत्मा मिलो"।
\p
\v 20 पतरसे तेसखे बोलेया, "तेरे पैसे तां ई साथे नाश ओ, कऊँकि तैं परमेशरो रा दान पैसेया साथे खरीदणे रे बारे रे सोचेया।
\v 21 एती गल्ला रे ना तेरा इस्सा ए, और ना पाग कऊँकि तेरा मन परमेशरो सामणे सीदा निए।
\v 22 इजी री खातर आपणी एसा बुराईया ते मन फिराई की प्रभुए ते प्रार्थना कर, ऊई सकोआ कि तेरे मनो रा बिचार माफ ऊई जाओ।
\v 23 कऊँकि आऊँ देखणे लगी रा कि तूं पित्तो री जी कड़वो और पापो रे बन्धनो रे पड़े रा ए"।
\v 24 शमौने जवाब दित्तेया, "तुसे मेरीया तंईं प्रभुए ते प्रार्थना करो कि जो गल्ला तुसे बोलिया, तिना बीचा ते कोई बी मां पाँदे नि पड़ो"।
\v 25 तेबे सेयो गवाई देयी की और प्रभुए रा वचन सुणाई की यरूशलेमो खे वापस ऊई गे और तिने सामरिया रे बऊत सारे गांव रे सुसमाचार सुणाया।
\s फिलिप्पुस और कूश देशो रा अधिकारी
\p
\v 26 तेबे प्रभुए रे एक स्वर्गदूते फिलिप्पुसो खे बोलेया, "उठी की दक्खणा री तरफा खे, तेसा बाटा रे जा, जो यरूशलेमो ते गाज़ा खे जाओ ई। ये रेगिस्तान बाट ए।"
\v 27 से उठी की चली गा, और देखो, तेबे कूश देशो रा एक आदमी आऊणे लगी रा था, जो खोजा और कूशियो री राणी कन्दाके रा मन्त्री और खजान्ची। से आराधना करने खे यरूशलेमो रे आई रा था।
\v 28 से आपणे रथो रे था बैठेया रा और यशायाह भविष्यबक्ते री कताब पढ़दा ऊआ जाणे लगी रा था।
\v 29 तेबे आत्मे फिलिप्पुसो खे बोलेया, "नेड़े जाई की एस रथो साथे ऊई जा"।
\v 30 फिलिप्पुसे तेसरी तरफा खे दौड़ी की से यशायाह भविष्यबक्ते री कताब पढ़दे ऊए सुणेया और पूछेया, "जो तूं पढ़ने लगी रा क्या समजणे बी लगी रा”?
\v 31 तिने बोलेया, "जदुओ तक माखे कोई समजयाओ गा नि, तदुओ तक माखे किंयां समज आऊणा”? तेबे तिने फिलिप्पुसो ते बिनती कित्ती कि "चढ़ी की मा साथे बैठी जा"।
\v 32 पवित्र शास्त्रो रा जो पाठ से पढ़ने लगी रा था, से ये था
\q1 "से पेडा जेड़ा काणे खे पऊँछाया
\q2 और जिंयां मिंटू आपणे ऊन कापणे वाळेया सामणे चुप रओआ, तिंयां ई तिने बी आपणा मूं नि खोलेया।
\q1
\v 33 तेसरी दिनता रे तेसरा न्याय नि ऊआ और तेसरे बख़तो रे लोका रे बारे रे केस बताणा,
\q2 कऊँकि तरतिया ते तेसरा प्राण चकेया जाओआ"।
\p
\v 34 तेबे खोजे फिलिप्पुसो ते पूछेया, "आऊँ तांते बिनती करूँआ कि भविष्यबक्ता ये किजी रे बारे रे बोलणे लगी रा आपणे या केसी दूजे रे बारे रे”?
\v 35 तेबे फिलिप्पुसे आपणा मूं खोलेया और एती शास्त्रो ते शुरू करी की तेसखे प्रभु यीशुए रा सुसमाचार सुणाया।
\v 36 बाटा रे चलदे ऊए सेयो पाणिए रे कनारे पऊँछे, तेबे खोजे बोलेया, "देख, एती पाणी ए, एबे माखे बपतिस्मा लणे रे क्या रोक ए”?
\v 37 फिलिप्पुसे बोलेया, "अगर तूं सारे मनो ते विश्वास करेया, तो ऊई सकोआ"। तिने बोलेया, "आऊँ विश्वास करूँआ कि यीशु मसीह परमेशरो रा पुत्र ए"।
\v 38 तेबे तिने रथ खड़ा करने री आज्ञा दित्ती और खोजा और फिलिप्पुस दोनो जणे पाणिए बीचे गये और तिने तेसखे बपतिस्मा दित्तेया।
\v 39 जेबे सेयो पाणिए ते निकळी की पाँदे आए, तेबे प्रभुए रा आत्मा फिलिप्पुसे खे चकी की लयी गा। तेबे खोजे से फेर नि देखेया और से खुश ऊई की आपणी बाटा रिये चली गा।
\v 40 तेबे फिलिप्पुस अशदोदो रे आई की निकळेया और जदुओ तक कैसरिया रे नि पऊँछेया, तदुओ तक नगरो-नगरो रे सुसमाचार सुणादा रया।
\c 9
\s शाऊलो रा दिल बदळना
\r (प्रेरितों 22:6-16; 26:12-18)
\p
\v 1 शाऊल जो यबुओ तक प्रभुए रे चेलेया खे तमकाणे और काणे री ताका रे था, बडे पुरोईतो गे गया।
\v 2 और तेसते दमिश्क नाओ रे आराधनालय रे नाओ पाँदे इजी खे चिट्ठिया मांगिया कि क्या मर्द क्या जवाणसा, जिना खे से एस पंथो रे पाओगा, तिना खे बानी की यरूशलेमो रे ली आऊँ।
\v 3 पर जेबे चलदे-चलदे से दमिश्को रे नेड़े पऊँछेया, तेबे एकदम सर्गो ते तेसखे चऊँ कनारे ते जोति चमकी
\v 4 और से थाले रूड़ी गा और तिने ये आवाज सुणी, "ओ शाऊल! ओ शाऊल! तूं माखे कऊँ सताणे लगी रा”?
\v 5 तिने पूछेया "ओ प्रभु! तूं कुण ए”? तिने बोलेया, "आऊँ यीशु ए। जेसखे तूं सताएया।
\v 6 पर एबे उठी की नगरो खे जा और जो कुछ करना, से ताखे बताई देणा"।
\v 7 जो आदमी तेस साथे थे, सेयो चुपचाप रये, कऊँकि तिना खे आवाज तो सुणने लगी री थी, पर कोई दिशो नि था।
\v 8 तेबे शाऊल उठेया, पर जेबे तिने आखी खोलिया तेबे तेसखे कुछ नि दिखेया। तेबे सेयो तेसरा आथ पकड़ी की तेसखे दमिश्को खे लयी गे।
\v 9 से तीन दिन तक नि देखी सकेया और ना ई तिने खाया-पिया।
\p
\v 10 दमिश्को रे हनन्याह नाओ रा एक चेला था, तेसखे प्रभुए दर्शनो रे बोलेया, "ओ हनन्याह”! तिने बोलेया, "हां प्रभु”!
\v 11 तेबे प्रभुए तेसखे बोलेया, "उठी की तेसा गळिया रे जा, जेतेखे सीदी बोलोए और यहूदा रे कअरे शाऊल नाओ रे एक तरसुसो रे रणे वाळे खे पूछी लो; कऊँकि देख, से प्रार्थना लगी रा करने।
\v 12 तिने हनन्याह नाओ रा एक आदमी पीतरे आऊँदे ऊए और आपु पाँदे आथ राखदे ऊए देखी राखेया ताकि फेर देखणे लगो।
\v 13 हनन्याहे बोलेया, "ओ प्रभु! मैं एस आदमिए रे बारे रे बऊत जणेया ते सुणी राखेया कि इने यरूशलेमो रे तेरे पवित्र लोका साथे बडिया-बडिया बुराईया करी राखिया।
\p
\v 14 और एती बी एसखे बडे पुरोईतो री तरफा ते अक्क मिली रा कि जो लोक तेरा नाओ लओए, तिना सबी खे बानी लो"।
\v 15 पर प्रभुए तेसखे बोलेया, "तूं चली जा, कऊँकि से तो दूजी जातिया, राजा और इस्राएलिया सामणे मेरा नाओ प्रगट करने खे मेरा चुणे रा जणा ए।
\v 16 और मां तेसखे बताणा कि मेरे नाओ खे तेसखे केड़ा-केड़ा दु:ख उठाणा पड़ना"।
\v 17 तेबे हनन्याह उठेया और तेस कअरो रे गया और तेस पाँदे आपणा आथ राखेया और बोलेया, "ओ शाऊल पाई! प्रभु, मतलब-यीशु जो तेसा बाटा रे, जिसिये तूं आया और ताखे दिशेया था, तिने ई आऊँ पेजी राखेया, ताकि तूं फेर देखी सके और पवित्र आत्मा ते परिपुर्ण ऊई जाओ"।
\v 18 तेबे तेसरी आखी ते छिलके जे निकळे और से देखणे लगेया और तिने उठी की बपतिस्मा लया,
\v 19 तेबे रोटी खाई की ताकत पाई।
\s दश्मिको रे शाऊलो रा प्रचार
\p से कई दिन तक तिना चेलेया साथे रया, जो दमिश्को रे थे।
\v 20 तेबे से फटाफट आराधनालय रे प्रभु यीशुए रा प्रचार करने लगेया कि "से ई परमेशरो रा पुत्र ए"।
\v 21 तेबे सब सुणने वाळे हैरान ऊई की बोलणे लगे, "क्या ये से ई आदमी निए, जो यरूशलेमो रे तिना खे जो ये नाओ लओ था, नाश करी देओ था और एती बी इजी खे आया था कि तिना खे बानी कि बडे पुरोईतो गे लयी जाओ"।
\v 22 पर शाऊल ओर बी सामर्थी ऊँदा गया और एसा गल्ला रा परमाण देयी-देयी की कि मसीह ये ई ए, दमिश्को रे रणे वाळा यहूदियो रा मूं बंद करदा रया।
\p
\v 23 जेबे बऊत दिन बीती गे, तेबे यहूदिये मिली की तेसखे काणे री युक्ति निकयाळी।
\v 24 पर तिना री युक्ति शाऊलो खे पता लगी गी। सेयो तो तेसखे काणे री ताका रे रात-दिन फाटको रिये लगे रे रओ थे,
\v 25 पर राथियो खे तेसरे चेलेया से टोकरिया रे बठयाळेया और शहरपनाहो रे लटकाई की उतारी ता।
\s यरूशलेमो रे शाऊल
\p
\v 26 यरूशलेमो रे जाई की तिने चेलेया साथे मिलणे रा उपाय कित्तेया, पर सब तेसते डरो थे, कऊँकि तिना खे विश्वास नि ओ था कि से बी चेला ए।
\v 27 पर बरनबासे से आपु साथे प्रेरिता गे लयी जाई की तिना खे बोलेया कि इने किंयां प्रभु यीशु बाटा रे देखेया और इने तेस साथे गल्ला कित्तिया और तेबे इने दमिश्को रे बड़ी ई इम्मता साथे प्रभु यीशुए रा प्रचार कित्तेया।
\v 28 से तिना साथे यरूशलेमो रे आऊँदा-जाँदा रया
\v 29 और निडर ऊई की प्रभु यीशुए रे नाओ रा प्रचार करो था और यूनानी पाषा बोलणे वाळे यहूदिया साथे गल्ल-बात और बईस करो था। तेबे सेयो तेसखे काणे री कोशिश करने लगे।
\v 30 ये जाणी की पाई तेसखे कैसरिया रे ली आए और तरसुसो खे पेजी ता।
\v 31 तेबे सारे यहूदिया, गलील और सामरिया री कलीसिया खे चैन मिलेया और तेसरी उन्नति ऊँदी गयी और से प्रभुए रे डरो रे और पवित्र आत्मा री शान्तिया रे चलदा और बड़दी जाओ थी।
\s लुद्दा और याफा रे पतरस
\p
\v 32 तेबे एड़ा ऊआ कि पतरस हर जगा रे कुमदा-फिरदा ऊआ तिना पवित्र लोका गे बी पऊँछेया, जो लुद्दा रे रओ थे।
\v 33 तेती तेसखे ऐनियास नाओ रा आदमी मिलेया, जेसखे अदरंग था और से आठ साला ते मांजे पाँदे पड़े रा रओ था।
\v 34 पतरसे तेसखे बोलेया, "ओ ऐनियास! प्रभु यीशु मसीह ताखे ठीक करोआ, उठ, आपणा बछऊणा बछा। तेबे से फटाफट खड़ा ऊई गा।
\v 35 तेबे लुद्दा और शारोनो रे सब रणे वाळे, तेसखे देखी की प्रभुए रे कनारे फिरी गे।
\p
\v 36 याफा रे तबीता, मतलब-दोरकास नाओ री एक विश्वासणी रओ थी। से बऊत पले काम और दान करदी रओ थी।
\v 37 तिना दिना रे ई से बमार ऊई की मरी गी और तिने से नुळाई की बाऊड़ी रे राखी ती।
\v 38 कऊँकि लुद्दा याफा रे नेड़े था, चेलेया ये सुणी की कि पतरस तेती ये, दो आदमी पेजी की तेसते बिनती कित्ती कि, "आऊणे रे देर नि कर"।
\v 39 तेबे पतरस तिना साथे आई गा और जेबे पऊँछी गा, तेबे सेयो तेसखे तेस बाऊड़ी रे लयी गे और तेती सब बिदुआ रोंदिया उईया तेसगे खड़िया ऊई गिया और जो टाले और कुरते दोरकासे तिना साथे रंदे ऊए बणाए थे, दखाणे लगिया।
\v 40 तेबे पतरसे सब जणिया बारे करी तिया और कुटणे तेकी की प्रार्थना कित्ती और लोथा रे कनारे देखी की बोलेया, "ओ तबीता! उठ"। तेबे तेसे आपणी आखिया खोली तिया और पतरसो खे देखी की उठी की बैठी गी।
\v 41 तिने आथ देयी की से ठवाळी और पवित्र लोका खे और बिदुआ खे बुलाई की से जिऊँदी- जागदी दखाई ती।
\v 42 ये गल्ल सारे याफा रे फैली गी और बऊत जणेया प्रभु यीशुए पाँदे विश्वास कित्तेया।
\v 43 पतरस याफा रे शमौन नाओ रे केसी चामड़े रा काम करने वाळे आदमिए रे कअरे बऊत दिन तक रया।
\c 10
\s कुरनेलियुसो रा पतरसो खे बुलाणा
\p
\v 1 कैसरिया रे कुरनेरलियुस नाओ रा एक आदमी था, जो इतालियानी नाओ री पळटना रा सूबेदार था।
\v 2 से विश्वासी था और आपणे सारे कराने समेत परमेशरो ते डरो था और से यहूदिया रे लोका खे बऊत दान देओ था और हर रोज परमेशरो ते प्रार्थना करो था।
\v 3 तिने दिनो रे तीजे पईरो रे नेड़े दर्शनो रे साफ देखेया कि परमेशरो रा एक स्वर्गदूत तेसगे पीतरे आई की बोलोआ, “ओ कुरनेलियूस”!
\v 4 तिने से त्यानो साथे देखेया और डरी की बोलेया, "ओ प्रभु! क्या ए”? तिने तेसखे बोलेया, "तेरी प्रार्थना और तेरे दान याद करने खे परमेशरो गे पऊँछी रे
\v 5 और एबे याफा रे कोई आदमी पेजी की शमौनो खे, जेसखे पतरस बोलोए, बुलाई लो।
\v 6 शमौन चामड़े रा काम करने वाळे रे कअरे पराऊणा ए, जेसरा कअर समुद्रो रे कनारे ए"।
\v 7 जेबे से स्वर्गदूत जिने तेस साथे गल्ला कित्तिया थिया,चली गा,तेबे तिने दो नौकर और जो तेस साथे रओ थे,तिना बीचा ते एक विश्वासी सिपाई बुलाया।
\v 8 तिना खे सारिया गल्ला बताई की सयो याफा खे पेजे।
\s पतरसो रा पाषण
\p
\v 9 दूजे दिने जेबे सेयो चलदे ऊए नगरो रे पऊँछे, तेबे त्याड़िया जे पतरस छतो पाँदे प्रार्थना करने खे चढ़ेया।
\v 10 तेबे तेसखे पूख लगी और से कुछ खाणा चाओ था; पर जेबे सेयो त्यारी करने लगी रे थे, तदुओ की से बेओश ऊई गा।
\v 11 तेबे तिने देखेया कि सर्ग खुली गा और एक पांडा बडिया चादरी जेड़ा चऊँ कुणे ते लटके रा, तरतिया री तरफा खे उतरने लगी रा।
\v 12 जिदे तरतिया रे सब प्रकारा रे जानवर(चौपाए) और रेंगणे वाळे जन्तु और सर्गो रे पंछी थे।
\v 13 तेबे तेसखे एक शब्द सुणेया, "ओ पतरस उठ और काई की खा"।
\v 14 पर पतरसे बोलेया, "नाआ प्रभु, कदी पनि, कऊँकि मैं कदी बी अपवित्र और अशुध्द चीज निए खाई री"।
\v 15 तेबे दूजी बार तेसखे शब्द सुणेया, "जो कुछ परमेशरे शुध्द ए ठराए रा, तिजी खे तूं अशुध्द् नि बोल"।
\v 16 तीन बार एड़ा ई ऊआ। तेबे फटाफट से पांडा सर्गो खे चकी ता।
\p
\v 17 जेबे पतरस आपणे मनो रे दुबिदा रे था कि ये दर्शन जो मैं देखेया क्या ऊई सकोआ? तेबे देखो, सेयो आदमी जो कुरनेलियुसे पेजे थे, शमौनो रे कअरो रा पता लगाई की दवारो पाँदे आई की खड़े ऊई गे
\v 18 और आका पाई की पूछणे लगे कि "क्या शमौन, जेसखे पतरस बोलोए, एथी पराऊणा ए”?
\v 19 पतरस तो तेस दर्शनो रे बारे रे सोचणे ई लगी रा था कि आत्मे तेसखे बोलेया, "देख तीन आदमी ताखे टोळने लगी रे।
\v 20 तो ऊठ और थाले जा और फटाफट तिना साथे चली जा, कऊँकि मैं ई सेयो पेजी राखे"।
\v 21 तेबे पतरसे उतरी की तिना आदमिया खे बोलेया, "देखो, जेसखे तुसे टोळने लगी रे, से आऊँ ई ए। तुसा रे आऊणे री क्या बजअ ए”?
\v 22 तिने बोलेया, "कुरनेलियुस सूबेदार, जो तर्मी और परमेशरो ते डरने वाळा ए और सारी यहूदी जातिया रे जाणेया-माणेया आदमी ए, तिने एक पवित्र स्वर्गदूतो ते चेतावनी पाई कि ताखे आपणे कअरे बुलाई की तांते वचन सुणो"।
\v 23 तेबे तिने सेयो पीतरे बुलाई की तिना री पराऊणचारी कित्ती और दूजे दिने से तिना साथे गया और याफा रे पाईया बीचा ते कई जणे तेस साथे चली पड़े।
\s कुरनेलियुसो रे कअरे पतरस
\p
\v 24 दूजे दिने सेयो कैसरिया रे पऊँछे और कुरनेलियुस आपणे टबरो वाळेया साथे और खास दोस्ता साथे कट्ठे ऊई की तिना खे न्याळने लगी रा था।
\v 25 जेबे पतरस पीतरे आऊणे लगी रा था, तेबे कुरनेलियुस तेसखे मिलेया और तेसरे पैरा पाँदे पड़ी की माथा तेकेया।
\v 26 पर पतरसे तेसखे उठाळी की बोलेया, "खड़ा ओ, आऊँ बी तो आदमी ए"।
\v 27 तेबे से तेस साथे बातचीत करदा ऊआ पीतरो खे गया। तेबे तिने बऊत सारे लोक कट्ठे देखी की
\v 28 तिना खे बोलेया, "तुसे जाणोए कि दुजिया जातिया साथे संगति करना य तेसरे कअरे जाणा, यहूदिया खे पाप ए, पर परमेशरे माखे बताई राखेया कि केसी बी आदमिए खे अशुध्द या अपवित्र नि बोलो।
\p
\v 29 तेबे ई तो जेबे आऊँ बुलाया, तेबे बिना कुछ बोले चली की आया। एबे आऊँ पुछूँआ कि आऊँ किजी खे बुलाई राखेया”?
\v 30 कुरनेलियुसे बोलेया, "एसा कड़िया चार दिन पूरे ऊई गे, आऊँ तीजे पईरे प्रार्थना करने लगी रा था, तेबे देखो, एक आदमी चमकीले टाले पईनी की मा सामणे आई की खड़ा ऊई गा
\v 31 और बोलणे लगेया कि, 'ओ कुरनेलियुस! तेरी प्रार्थना सुणी ली री और तेरे दान परमेशरो सामणे याद करी राखे'।
\v 32 इजी री खातर केसी खे याफा रे पेजी की शमौनो खे, जेसखे पतरस बी बोलोए, तेसखे बुला। से समुद्रो रे कनारे शमौन चामड़े रा काम करने वाळे रे कअरे पराऊणा ए।
\v 33 तेबे मैं फटाफट तांगे लोक पेजे और तैं पला कित्तेया जो आई गा। एबे आसे सब परमेशरो सामणे ए, ताकि जो कुछ परमेशरे तांगे बोली राखेया, से सुणिंए"।”
\s पतरसो रा उपदेश
\p
\v 34 तेबे पतरसे बोलेया, "एबे माखे निश्चा ऊआ कि परमेशर केसी रा पक्षपात नि करदा।
\v 35 बल्कि हर जातिया दे, जो तेसते डरोआ और तर्मो रे काम करोआ, से तेसखे अच्छा लगोआ"।
\v 36 जो वचन तिने इस्राएलिया गे पेजेया, जेबे तिने प्रभु यीशुए रे जरिये(जो सबी रा प्रभु ए) शान्तिया रा सुसमाचार सुणाया।
\v 37 से वचन तुसे जाणोए, जो यूहन्ने रे बपतिस्मे रे प्रचारो ते बाद गलीलो ते शुरू उई की सारे यहूदिया रे फैली गा।
\v 38 परमेशरे किंयां प्रभु यीशु नासरी पवित्र आत्मा और सामर्था ते अभिषेक कित्ते। से पलाई करो था और सबी खे जो शैतानो रे सताए रे ओ थे, अच्छा करदा फिरेया, कऊँकि परमेशर तेस साथे था।
\p
\v 39 आसे तिना सबी कामो रे गवा ए, जो तिने यहूदिया रे देशो रे और यरूशलेमो रे बी कित्ते और तिने से काठो पाँदे लटकाई की काई ता।
\v 40 से परमेशरे तीजे दिने जिऊँदा कित्तेया और प्रगट बी करी ता ।
\v 41 सबी लोका खे नि, बल्कि तिना गवाओ पाँदे, जो परमेशरे पइले ई चुणी ले थे, मतलब-आसे पाँदे, जिने तेसरे मरने और जिऊँदे ऊणे ते बाद तेस साथे खाया-पीया।
\v 42 तिने आसा खे आज्ञा दित्ती , "लोका बीचे प्रचार करो और गवाई देओ कि ये से ई, जो परमेशरे जिऊँदेया रा और मरे रेया रा न्यायी ठराई राखेया"।
\v 43 तेसरी सब भविष्यबक्ता गवाई देओए, ताकि जो कोई तेस पाँदे विश्वास करो, तेसखे तेसरे नाओ ते पापो ते माफी मिलणी।
\s दुजिया जातिया पाँदे पवित्र आत्मा रा उतरना
\p
\v 44 पतरस इना गल्ला खे बोलणे ई लगी रा था कि पवित्र आत्मा वचनो रे सबी सुणने वाळेया पाँदे उतरी गा
\v 45 और जितणे खतना करे रे विश्वासी पतरसो साथे आए थे, सेयो सब हैरान ऊई गे कि दुजिया जातिया पाँदे बी पवित्र आत्मा रा दान लटी राखेया।
\v 46 कऊँकि तिने सेयो लग-लग पाषा बोलदे ऊए और परमेशरो री तारिफ करदे ऊए सुणे।
\v 47 तेबे पतरसे बोलेया, "क्या कोई पाणिए खे रोकी सकोआ कि यो बपतिस्मा नि पाओ, जिने आसा जेड़ा पवित्र आत्मा पाई राखेया”?
\v 48 और तिने आज्ञा दित्ती कि तिना खे प्रभु यीशुए रे नाओ ते बपतिस्मा देओ, तेबे तिने तेसते बिनती कित्ती कि तुसे कुछ दिन ओर आसा साथे रओ।
\c 11
\s पतरसो रा आपणे कामो खे बताणा
\p
\v 1 तेबे प्रेरिते और पाईये जो यहूदिया रे थे, सुणेया कि दुजिये जातिये बी परमेशरो रा वचन मानी ला रा।
\v 2 जेबे पतरस यरूशलेमो रे आया, तेबे खतना करे रे लोक तेस साथे बईस करने लगे
\v 3 कि तैं बिना खतना कराए रे लोका रे कअरे जाई की तिना साथे खाया।
\v 4 तेबे पतरसे तिना खे शुरूओ ते क्रमानुसार सुणाया
\v 5 कि आऊँ याफा नगरो रे प्रार्थना करने लगी रा था और बेओश ऊई की एक दर्शन देखेया, कि एक पांडा बड़ी चादरी जेड़ा, चऊँ कुणे ते लटकाये रा सर्गो ते ऊतरी की मांगे आया।
\v 6 जेबे मैं तिजी पाँदे त्यान कित्तेया, तेबे तिदे तरतिया रे चौपाये और बणो रे पशु, लूरने वाळे जन्तु और सर्गो रे पंछी देखे
\v 7 और ये शब्द बी सुणेया कि "ओ पतरस ऊठ, काआ और खा"।
\p
\v 8 मैं बोलेया कि "ना प्रभु! ना, कऊँकि कोई बी अपवित्र या अशुध्द चीज़ मेरे मुओ रे कदी नि गई"।
\v 9 तेबे एतेरे जवाबो रे दूजी बार सर्गो ते शब्द ऊआ, “जो कुछ परमेशरे शुध्द ठराई राखेया, तेसखे अशुध्द नि बोल"।
\v 10 तीन बार एड़ा ई ऊआ, तेबे सब कुछ सर्गो रे खिंजी ता।
\v 11 और देखो, तेबु ई तीन आदमी, जो कैसरिया ते मांगे पेजी राखे थे, तेस कअरो रे, जेती आसे थे, आईगे।
\v 12 तेबे आत्मे माखे तिना साथे चुप-चाप जाणे खे बोलेया और यो छे पाई बी मां साथे आई गे और आसे तेस आदमिए रे कअरे गये।
\v 13 तिने आसा गे बताया कि मैं एक स्वर्गदूत आपणे कअरे खड़े रा देखेया, जिने माखे बोलेया कि याफा रे आदमिया खे पेजी की शमौनो खे, जेसखे पतरस बी बोलोए, बुला।
\v 14 तेस तांते एड़िया गल्ला बोलणिया, जेते साथे तां और तेरे कराने उध्दार पाणा।
\p
\v 15 जेबे आऊँ तिना साथे गल्ला लगी रा था करने, तेबे पवित्र आत्मा तिना पाँदे तिंयां ई आया, जिंयां शुरूओ रे आसा पाँदे उतरेया था।
\v 16 तेबे माखे प्रभुए रा से वचन याद आया, जो तिने बोलेया था कि "यूहन्ने तो पाणिए साथे बपतिस्मा दित्तेया, पर तुसा पवित्र आत्मा रा बपतिस्मा पाणा"।
\v 17 तो जेबे परमेशरे बी तिना खे से ई दान दित्तेया, जो आसा खे प्रभु यीशु मसीहो पाँदे विश्वास करने ते मिलेया था, तो आऊँ कुण था, जो परमेशरो खे रोकी सकूँआ?
\v 18 ये सुणी की सेयो चुप रये और परमेशरो री तारीफ करी की बोलणे लगे कि तेबे तो परमेशरे दुजिया जातिया खे बी जिऊणे खे मन फिराणे रा दान देयी राखेया"।
\s अन्ताकिया री कलीसिया
\p
\v 19 तेबे जो लोक तेस क्ळेशो रे मारे जो स्तिफुनुसो री बजअ ते पड़ेया था, तित्तर-बित्तर ऊई गे थे, तेबे सेयो कूमदे-फिरदे फीनीके, कुप्रुस और अन्ताकिया रे पऊँछे, पर सेयो यहूदिया ते अलावा केसी ओरी खे वचन नि सुणाओ थे।
\v 20 पर तिना बीचा ते कुछ साईप्रस और कुरेनी थे, जो अन्ताकिया रे आई की यूनानिया खे बी प्रभु यीशु मसीह रे सुसमाचारो रिया गल्ला सुणाओ थे।
\v 21 प्रभु यीशुए रा आथ तिना पाँदे था और बऊत सारे लोक विश्वास करी की प्रभुए री तरफा खे फिरी गे।
\v 22 तेबे तिना रे बारे रे यरूशलेमो री कलीसिया रे सुणने खे मिलेया, तेबे तिने बरनबास अन्ताकिया खे पेजेया।
\v 23 से तेती पऊँछी की और परमेशरो री दया देखी की खुश ऊआ और तिने सबी खे उपदेश दित्तेया, "तन-मन लगाई की प्रभुए साथे चीपटे रे रओ"।
\v 24 से एक पला आदमी था और पवित्र आत्मा और विश्वासो रे परिपुर्ण था और बऊत सारे लोक प्रभुए रे मिली गे।
\v 25 तेबे से शाऊलो खे टोळने तरसुसो खे चली गा।
\p
\v 26 जेबे से तेसखे मिलेया, तो तेसखे अन्ताकिया रे ली आया। तेबे एड़ा ऊआ कि से एक साल तक कलीसिया साथे मिलो थे और बऊत सारे लोका खे उपदेश देओ थे और चेलेया खे सबी ते पईले अन्ताकिया रे मसीह बोलेया।
\v 27 तिना दिना रे ई कई भविष्यबक्ता, यरूशलेमो ते अन्ताकिया खे आए।
\v 28 तिना बीचो ते अगबुस नाओ रे एक जणे खड़े ऊई की आत्मा री प्रेरणा ते ये बताया कि सारी दुनिया रे बऊत बड़ा अकाल पड़ना और से अकाल क्लौदियुसो रे बख़तो रे पड़ना।
\v 29 चेलेया फैंसला कित्तेया कि हर एक आपणिया-आपणिया आऊँदणिया रे मुताबिक ते, यहूदिया रे रणे वाळे पाईया री सेवा खे कुछ पेजो।
\v 30 तिने एड़ा ई कित्तेया और बरनबास और शाऊलो गे पुराणेया खे कुछ पेजी ता।
\c 12
\s पतरसो रा जेला ते निकळना
\p
\v 1 तेस बख़ते हेरोदेस राजे कलीसिया रे कई लोका खे दु:ख देणे खे तिना पाँदे आथ पाए।
\v 2 तिने यूहन्ने रा पाई याकूब तलवारे की मरवाया।
\v 3 जेबे तिने देखेया कि यहूदी लोक इजी ते खुश ओ ए, तेबे तिने पतरस बी पकड़ी ता। सेयो दिन अखमीरी रोटिया रे दिन थे।
\v 4 तिने से पकड़ी की जेला रे पायी ता और रखवाळिया खे चार-चार सिपाई खे चार पईरे रे राखेया। एड़ी इच्छा ते ताकि तेसखे फसह ते बाद लोका सामणे ल्याईए।
\v 5 पतरस जेला रे बंद था, पर कलीसिया तेसरी खातर दीऊआ बाळी की प्रार्थना लगी री थी करने।
\p
\v 6 जेबे हेरोदेस तेसखे लोका सामणे ल्याऊणे वाळा था, तो तेसा ई राती पतरस दो जंजीरा साथे बाने रा, दो सिपाईया रे बीचे सऊणे लगी रा था और पईरेदार द्वारो पाँदे जेला री रखवाळी लगी रे थे करने।
\v 7 तेबे देखो,प्रभुए रा एक स्वर्गदूत आई की खड़ा ऊईगा और तेती कोठरिया रे जोति चमकणे लगी और तिने पतरसो री पसलिया रे आथ बाई की से जगाया और बोलेया कि उठ,फटाफट कर और तेसरे आथो ते जंजीरा खुली की छूटी गिया।
\v 8 तेबे स्वर्गदूते तेसखे बोलेया, "लक बान और आपणे बूट पईनी लो”। तिने तेड़ा ई कित्तेया। तेबे तिने तेसखे बोलेया, "आपणे टाले पईनी की मा पीछे आई जा"।
\p
\v 9 से निकळी की तेस पीछे आईगा, पर ये नि जाणो था कि जो स्वर्गदूत करने लगी रा, से सच्ची ये, बल्कि ये समजणे लगी रा था कि आऊँ सुपना लगी रा देखणे।
\v 10 तेबे सेयो पईले और दूजे पईरो रे निकळी की तेस लोए रे फाटको गे पऊँछे, जो नगरो री तरफा खे था। से तिना खे आपु ते ई खुली गा और सेयो निकळी की एकी गळिया रिये गये, तदुओ की स्वर्गदूत तेसखे छाडी की चली गा।
\v 11 तेबे पतरसे ओशा रे आई की बोलेया, "एबे आऊँ सच्च जाणी गा रा कि प्रभुए आपणा स्वर्गदूत पेजी की आऊँ हेरोदेसो रे आथो ते छुड़ाई ता और यहूदिया री सारी उम्मीद तोड़ी ती"।
\v 12 तेबे से ये सोची की तेस यूहन्ने री आम्मा मरियमा रे कअरे आया, जेसखे मरकुस बी बोलोए। तेती बऊत सारे लोक कट्ठे ऊई की प्रार्थना करने लगी रे थे।
\v 13 जेबे तिने फाटको री दवारी खटखटाई तेबे रुदे नाओ री एक दासी देखणे आई।
\v 14 पतरसो री आवाज पछयाणी की तेसे खुशिया रे मारे फाटक नि खोलेया, पर पीतरे दौड़ी की गयी और बताया कि पतरस द्वारो पाँदे खड़ी रा।
\p
\v 15 तिने तेसा खे बोलेया, तूं" पागल ए”? पर से पक्का ऊई की बोलणे लगी कि एड़ा ई ए। तेबे तिने बोलेया, "तेसरा स्वर्गदूत ऊणा"।
\v 16 पर पतरस खटखटांदा ई रया। तेबे तिने द्वारी खोली और तेसखे देखी की हैरान ऊई गे।
\v 17 तेबे तिने तिना खे आथो साथे सारा कित्तेया कि चुप रओ और तिना खे बताया कि प्रभु माखे किंयां जेला ते निकयाळी की ल्याया और बोलेया कि याकूब और पाईया खे ये गल्ल बताई देणी। तेबे से निकळी की दूजी जगा खे चली गा।
\v 18 प्यागा-प्यागा लोका बीचे आल्ला-गोल्ला ऊणे लगेया कि पतरसो रा क्या ऊआ?
\v 19 जेबे हेरोदेसे तेसरी टोळ कित्ती और मिलेया नि, तेबे तिने पईरेदारा री जांच करी की तिना खे आज्ञा दित्ती कि तिना खे काई दो। तेबे से यहूदिया खे छाडी की कैसरिया रे जाई की रणे लगेया।
\s हेरोदेसो री मौत
\p
\v 20 हेरोदेस सूर और सैदा रे लोका ते बऊत नराज था। तेबे सेयो एक मन ऊई की तेसगे आए और बलास्तुसे खे, जो राजे रा एक नौकर था, मनाई की मेल-जोल करना चाया, कऊँकि राजे रे देशो ते तिना रे देशो रा पालन-पोषण ओ था।
\v 21 ठराए रे दिनो रे हेरोदेस राजवस्त्र पईनी की सिहांसनो रे बैठेया और तिना खे पाषण देणे लगेया।
\v 22 तेबे लोक जोरी की बोलणे लगे, "ये तो अदमिए रा नि, पर परमेशरो रा शब्द ए"।
\v 23 तेसी बख़ते एकी स्वर्गदूते तेसखे बाई, कऊँकि तिने परमेशरो री महिमा नि कित्ती और तेसरे कीड़े पड़ी गे और से मरी गा।
\v 24 पर परमेशरो रा वचन बड़दा और फैलदा गया।
\v 25 जेबे बरनबास और शाऊल आपणी सेवा पूरी करी चुके, तेबे यहून्ने खे, जेसखे मरकुस बी बोलोए, साथे लयी की यरूशलेमो खे वापस ऊए।
\c 13
\s बरनबास और शाऊलो खे पेजणा
\p
\v 1 अन्ताकिया री कलीसिया रे कई भविष्यबक्ता और उपदेशक थे। जिंयां- बरनबास, शमौन, जेसखे नीगर बी बोलोए, लूकियुस, कुदेनी और चौथाई देशो रे राजे हेरोदेसो रा दूदो रा पाई मनाहेम और शाऊल।
\v 2 जेबे सेयो बअरतो साथे प्रार्थना करने लगी रे थे, तेबे पवित्र आत्मे बोलेया, "मेरी तंईं बरनबासो खे और शाऊलो खे तेस काम करने खे लग करी देओ, जेतेरी खातर मैं सेयो बुलाई राखे"।
\v 3 तेबे तिने बअरत और प्रार्थना करी की और तिना पाँदे आथ राखी की सेयो बिदा कित्ते।
\s पौलुसो री पईली प्रचार –यात्रा
\p
\v 4 तेबे सेयो पवित्र आत्मा रे पेजे रे सिलूकिया खे गये और तेथा ते जाह्जो रे चढ़ी की साईप्रसो खे चली गे।
\v 5 तेबे तिने सलमीसो रे पऊँछी की परमेशरो रा वचन यहूदिया रे आराधनालय रे सुणाया और यूहन्ना तिना रा सेवक था।
\v 6 सेयो तेस सारे टापूओ रिये ऊँदे ऊए पाफुसो तक पऊँछे। तेती तिना खे बार-यीशु नाओ रा एक यहूदी जादू-टोणे वाळा और चूठा भविष्यबक्ता मिलेया।
\v 7 से हाकिम सिरगियुस पौलुसो साथे था, जो बुध्दिमान आदमी था। तिने बरनबास और शाऊलो खे आपु गे बुलाई की परमेशरो रा वचन सुणना चाया।
\v 8 पर इलिमास टौणे, कऊँकि ये ई तेसरे नाओ रा अर्थ ए, तिना रा बिरोद करी की हाकिमो खे विश्वास करने ते रोकणा चाओ था।
\p
\v 9 तेबे शाऊले, जेसरा नाओ पौलुस बी ए, तिने पवित्र आत्मा ते परिपुर्ण ऊई की तेसखे एक टक लगाई की देखेया और बोलेया,
\v 10 "ओ सारे कपट और ऊशयारिया ते परे रे शैतानो री ल्वाद! सकल तर्मो रे बैरी, क्या तां प्रभुए री सीदी बाट, टेडी करने ते नि छाडणी?
\v 11 एबे देख, प्रभुए रा आथ तां पाँदे लगी रा और तूं कुछ बख़तो तक अंदा रणा और सूरज नि देखणा"। तेबे तेबुई चाळा-माळा और न्हेरा तेस पाँदे छाई गा और से ओरे-पोरे टटोळने लगेया, ताकि कोई तेसरा आथ पकड़ी की लयी चलो।
\v 12 तेबे हाकिमे जो कुछ ऊई रा था, से देखी की और प्रभुए रे उपदेशो ते हैरान ऊई की विश्वास कित्तेया।
\s पौलुस पिसिदिया रे अन्ताकिया रे
\p
\v 13 पौलुस और तेसरे साथी पाफुसो ते जाह्ज खोली की पंफूलिया रे पिरगो रे आए। तेबे यूहन्ना तिना खे छाडी की यरूशलेमो खे वापस ऊई गा।
\v 14 तेबे सेयो पिरगे ते आगे पऊँछी की पिसिदिया रे अन्ताकिया रे पऊँछे और सब़्तो रे दिने आराधनालय रे जाई की बैठी गे।
\v 15 व्यवस्था और भविष्यबक्तेया री कताब पढ़ने ते बाद, सभा रे सरदारे तिना खे सन्देशा पेजेया, "ओ पाईयो! अगर लोका खे उपदेशो खे तुसा रे मनो रे कुछ गल्ल आए तो बोलो"।
\v 16 तेबे पौलुसे खड़े ऊई की आथो साथे साअरा करी की बोलेया, "ओ इस्राएलियो! और परमेशरो ते डरने वाळेयो, सुणो।
\v 17 इना इस्राएलिया रे लोका रे परमेशरे आसा रे बाप-दारे चुणी ले और जेबे सेयो मिस्र देशो रे परदेशी ऊई की रओ थे, तेबे तिना री उन्नति कित्ती और बलवान बांई की निकयाळी की ली आया।
\v 18 से कोई चाळी साल तक जंगळो रे तिना खे सईन करदा रया
\p
\v 19 और कनान देशो रे सात जातिया रा नाश करी की तिना रा रेश कोई साडे चार सौ साला खे तिना रे कब्जे रे करी ता।
\v 20 इजी ते बाद तिने शमुएल भविष्यबक्ता तक तिना रे न्यायी ठराए।
\v 21 तिजी ते बाद तिने एक राजा मांगेया। तेबे परमेशरे चाळी दिना खे बिन्यामीनो रे गोत्रा बीचो ते एक आदमिए खे, मतलब- कीशो रा पाऊ शाऊल, तिना रा राजा बणाया।
\v 22 तेबे तेसखे लग करी की दाऊद तिना रा राजा बणाया। जेसरे बारे रे तिने गवाई दित्ती कि माखे यिशै रा पाऊ दाऊद, मेरे मनो रे मुताबिक मिली गा रा, तेस ई मेरी सारी इच्छा पूरी करनी।
\v 23 इजी रे ई वंशो बीचो ते परमेशरे आपणे वादे रे मुताबिक, इस्राएलो गे एक उध्दारकर्ता, मतलब- प्रभु यीशुए खे पेजेया।
\p
\v 24 जेसरे आऊणे ते पईले यूहन्ने सबी इस्राइलिया खे मन फिराणे रे बपतिस्मे रा प्रचार कित्तेया।
\v 25 जेबे यूहन्ना आपणी सेवा पूरी करने वाळा था, तेबे तिने बोलेया कि 'तुसे माखे क्या बोलोए? आऊँ से निए, पर देखो, मांते बाद एक आऊणे वाळा ए, जेसरे पैरो रे जोड़े खोलणे जोगा बी आऊँ निए'।
\v 26 “ओ पाईयो! तुसे जो अब्राहमो री ल्वाद ए और तुसे जो परमेशरो ते डरो ए, तुसा गे एतेरे उध्दारो रा वचन पेजे रा ए।
\v 27 कऊँकि यरूशलेमो रे रणे वाळे और तिना रे सरदारे, ना से पछयाणा और ना भविष्यबक्ते रिया गल्ला समजिया, जो हर सब़्तो रे दिने पड़ी जाओ ई। तेबे ई तो से दोषी ठराई की सेयो गल्ला पुरिया कित्तिया।
\p
\v 28 तिने काणे जोगा तेसरे कोई दोष नि देखेया, तेबे बी पिलातुसे बिनती कित्ती कि से काया जाओ।
\v 29 जेबे तिने तेसरे बारे रे लिखी रिया सारिया गल्ला पुरिया कित्तिया, तेबे से क्रूसो पाँदे ते उतारी की कब्रा रे राखेया।
\v 30 पर परमेशरे से मरे रेया बीचा ते जिऊँदा कित्तेया।
\v 31 और से तिना खे जो तेस साथे गलीलो ते यरूशलेमो खे आए थे, बऊत दिनो तक दिशदा रया। लोका सामणे एबे सेयो ई गवा ए।
\v 32 आसे बी तुसा खे तेस वादे रे बारे दे, जो बाप-दादेया साथे कित्तेया था, ये सुसमाचार सुणाऊँए।
\v 33 कि परमेशरे यीशुए खे जिऊँदा करी की से ई वादा आसा री ल्वादा खे पूरा , जेड़ा दूजे पजनो रे लिखी राखेया कि
\q1 "तूं मेरा पुत्र ए,
\q2 आज मैं ई तूं जमाई राखेया"।
\v 34 और तेसरे ईंयां मरे रेया बीचो ते जिऊँरे ऊणे रे बारे रे बी कि से कदी नि सड़ो, तिने ये बोली राखेया कि
\q1 "मां दाऊदो पांदलिया पवित्र और अटल कृपा तुसा पांरे करनिया"।
\p
\v 35 तेबे ई तो तिने एकी ओरी पजनो रे बी बोली राखेया कि
\q1 "तां आपणा पवित्र जन सड़ने नि देणा"।
\p
\v 36 कऊँकि दाऊद तो परमेशरो री इच्छा रे मुताबिक आपणे बख़तो री सेवा पूरी करी की मरी गा और आपणे बाप-दादेया साथे जाई की मिली गा और सड़ी बी गया।
\v 37 पर जो परमेशरे जिऊँदा करी राखेया, से सड़ेया नि।
\v 38 इजी री खातर "ओ पाईयो! तुसे जाणी लो कि एसरी ई बजअ ते पापो री माफिया रा सुसमाचार तुसा खे दित्तेया जाओआ
\v 39 और जिना गल्ला साथे तुसे मूसे रिया व्यवस्था रे जरिये निर्दोष नि ठईरी सको थे, तिना सबी ते हर एक विश्वास करने वाळा, तेसरी बजअ ते निर्दोष ठईरोआ"।
\v 40 तेबे ई तो चौकस रओ, एड़ा नि ओ कि जो भविष्यबक्ता री कताबा रे लिखी राखेया,
\v 41 तुसा पाँदे बी आओ कि,
\q1 ‘ओ निन्दा करने वाळे देखो और हैरान ओ और खत्म ऊई जाओ,
\q2 कऊँकि आऊँ तुसा रे दिनो रे एक काम करूँआ,
\q1 एड़ा काम कि अगर कोई तुसा ते तिजी रे बारे रे पूछो,
\q2 तो तुसा कदी विश्वास नि करना"।
\p
\v 42 तिना रे बारे निकळदे बख़ते लोक तिना ते बिनती करने लगे, "आगले सब़्तो रे दिने तुसे आसा खे फेर इना गल्ला खे सुणाओ"।
\v 43 जेबे सभा उठी गी, तेबे यहूदी और तिना रे मतो रे आए रे भक्ता बीचो ते बऊत पौलुस और बरनबासो पीछे आई गे और तिने तिना साथे गल्ला करी की सेयो समजयाए कि परमेशरो री दया रे बणे रे रओ।
\s पौलुसो रे जरिए दूजी जातिया रे प्रचारो री शुरूआत
\p
\v 44 आगले सब़्तो रे दिने नगरो रे तकरीबन सारे लोक परमेशरो रा वचन सुणने खे कट्ठे ऊई गे।
\v 45 पर यहूदी पीड़ा खे देखी की जळना साथे फरी गे और निन्दा करदे ऊए पौलुसो री गल्ला रे बिरोदो रे बोलणे लगे।
\v 46 तेबे पौलुस और बरनबासे निडर ऊई की बोलेया, "जरूरी था कि पईले तुसा खे परमेशरो रा वचन सुणाया जांदा। पर जबकि तुसे तेसखे दूर करोए और आपु खे अनन्त जीवनो जोगा बणाओए, तो देखो, आसे दुजिया जातिया री तरफा खे फिरूँए"।
\v 47 कऊँकि प्रभुए आसा खे ये आज्ञा देयी राखी कि
\q1 "मैं तूं दुजिया जातिया खे जोति ठराई राखेया;
\q2 ताकि तूं तरतिया रे छोरो तक उध्दारो रा द्वार ओ।”
\p
\v 48 ये सुणी की दूजी जाति खुश ऊई और परमेशरो रे वचनो री तारीफ करने लगे और जितणे अनंत जीवनो खे बणाई राखे थे, तिने विश्वास कित्तेया।
\v 49 तेबे प्रभुए रा वचन तेस सारे देशो रे फैलणे लगेया।
\v 50 पर यहूदिये भक्त और कूलो री जवाणसा और नगरो रे खास लोक उकसाए और पौलुस और बरनबासो पाँदे उपद्रव करवाई की सेयो आपणे इलाके ते निकयाळी ते।
\v 51 तेबे सेयो तिना सामणे आपणे पैरा री तूड़ चाड़ी की इकनियुमो खे चली गे
\v 52 और चेले खुशिया साथे और पवित्र आत्मा ते परिपुर्ण ऊँदे गये।
\c 14
\s इकुनियुमो रे पौलुस और बरनबास
\p
\v 1 इकुनियुमो रे एड़ा ऊआ कि सेयो यहूदिया रे आराधनालय रे साथे गये और एड़िया गल्ला कित्तीया कि यहूदी और यूनानिया बीचो ते कई जणे विश्वास कित्तेया।
\v 2 पर ना मानणे वाळे यहूदिये दुजिया जातिया रे मन विश्वासी पाईया रे खलाफ उकसाए और फुट पैदा करी ती।
\v 3 सेयो बऊत दिन तक तेती रये और प्रभुए पाँदे विश्वास करी की इम्मता साथे गल्ला करो थे और से तिना रे आथो साथे चिह्न और अचम्बे रे काम करवाओ था और आपणी दया रे वचनो पाँदे गवाई देओ था।
\v 4 पर इलाके रे लोका बीचे फूट पड़ी गी थी और तेबे कुछ लोक यहूदिया रे कनारे और कुछ प्रेरिता रे कनारे ऊई गे थे।
\v 5 पर जेबे दूजी जाति और यहूदी तिना रा मजाक करने और तिना खे पत्थराव करने खे आपणे सरदारा समेत तिना पाँदे दौड़े,
\v 6 तेबे तिना खे एसा गल्ला रा पता लगी गा और सेयो लुकाउनिया रे लुस्त्रा और तिरबे रे इलाके रे और ओरे-पोरे रे देशो रे नठी गे
\v 7 और तेती जाई की सुसमाचार सुनाणे लगे।
\s पौलुस लुस्त्रा और दिरबे रे
\p
\v 8 लुस्त्रा रे एक आदमी था बैठे रा, जो पैरा ते कमजोर था। से जन्मो ते ई लंगड़ा था और कदी पनि चली रा था।
\v 9 से पौलुसो खे गल्ला करदे ऊए सुणने लगी रा था और तिने एक टक लगाई की देखेया कि एसखे ठीक ऊणे रा विश्वास ए
\v 10 और जोरी की बोलेया, "आपणे पैरा रे पारे सीदा खड़ा ऊई जा”। तेबे से उटकी की चलणे-फिरने लगेया।
\v 11 लोके पौलुसो पाँदे विश्वास करी की लुकाउनिया पाषा रे जोरी की बोलेया, "देवता आसा गे उतरी की आई गे रे"।
\v 12 तेबे तिने बरनबासो खे ज्यूस और पौलुसो खे हिरमेस बोलेया, कऊँकि ये गल्ला करने रे खास था।
\v 13 ज्यूस तेस मन्दरो रा पुजारी था, जो तेसरे नगरो ते सामणे था। बेल और फूला रे आर फाटका पाँदे लगाई की लोका साथे बलिदान करना चाओ था।
\v 14 पर बरनबास और पौलुस प्रेरिते जेबे सुणेया, तो तेबे तिने आपणे टाले फाड़े और पीड़ा रे लमखणे लगे और आका पाई की बोलणे लगे,
\p
\v 15 ओ लोको! तुसे क्या लगी रे करने? आसे बी तो तुसा जेड़े दु:ख-सुख पोगणे वाळे आदमी ए और तुसा खे सुसमाचार सुणाऊँए कि तुसे इना बेकारा रिया चीज़ा ते लग ऊई की जिऊँदे परमेशरो री तरफा खे फिरो, जिने स्वर्ग, तरती, समुद्र और जो कुछ तिना रे आए, से बणाया।
\v 16 तिने बीते रे बख़तो रे सब जातिया आपणी-आपणी बाटा रे चलणे दित्तिया।
\v 17 तेबे बी तिने आपणे आपु खे बिना गवाओ ते नि छाडेया, पर से पलाई करदा रया और सर्गो ते बर्खा और फलदार ऋतु देयी की तुसा रे मनो खे रोटी और खुशिया ते परदा रया"।
\v 18 ये बोली की बी तिने लोक कठनाईया ते रोके कि तिना खे बलिदान नि करो।
\p
\v 19 पर कुछ यहूदिये अन्ताकिया और इकुनियुमो ते आई की लोक आपणी तरफा खे करी ते और पौलुसो खे पात्थर बाए और तेसखे मरे रा समजी की नगरो ते बारे कसीटी की लयी गे।
\v 20 पर जेबे चेले आईकी तेसरे चऊँ कनारे खड़े ऊई गे, तेबे से उठी की नगरो खे चली गा और दूजे दिने बरनबासो साथे दिरबे खे चली गा।
\s सीरिया रे अन्ताकिया खे आऊणा
\p
\v 21 तेबे सेयो तेस नगरो रे लोका खे सुसमाचार सुणाई की और बऊत सारे चेले बणाई की लुस्त्रा, इकुनियम और अन्ताकिया खे वापस ऊई गे
\v 22 और सेयो चेलेया रे मनो खे स्थिर(पक्का) करदे रये और ये उपदेश देंदे रओ थे कि आसा खे बड़े क्ळेश उठाई की परमेशरो रे राज्य रे जाणा पड़ना
\v 23 और तिने हर एक कलीसिया रे तिना खे प्राचिन ठईराए और बअरतो साथे प्रार्थना करी की सेयो प्रभुओ रे आथो रे सम्बाळी ते, जेस पाँदे तिने विश्वास कित्तेया था।
\p
\v 24 तेबे सेयो पिसिदिया रे ऊँदे ऊए पंफुलिया रे पऊँछे।
\v 25 तेबे पिरगा रे वचन सुणाई की अत्तलिया रे आए
\v 26 और तेथा ते सेयो जाह्जो रे अन्ताकिया रे आए, जेथा ते सेयो तेस कामो खे जो तिने पूरा कित्तेया था, परमेशरो री दया रे सम्बाळी गे थे।
\v 27 तेती पऊँछी की तिने कलीसिया कट्ठी कित्ती और तिना खे बताया कि परमेशरे आसा साथे रयी की कितणे बड़े-बड़े काम कित्ते और दुजिया जातिया खे विश्वासो रा दरवाजा खोली ता।
\v 28 सेयो चेलेया साथे बऊत दिन तक रये।
\c 15
\s यरूशलेमो री सभा
\p
\v 1 तेबे कुछ लोक यहूदिया ते आई की विश्वासी पाईया खे सखयाणे लगे कि अगर मूसे री रवाजा रे मुताबिक तुसा रा खतना नि ओ तो तुसे उध्दार नि पाई सकदे।
\v 2 जेबे पौलुस और बरनबासो रा तिना साथे बऊत चगड़ा और बइस ऊई तो ये ठराया कि पौलुस और बरनबास और तिना बीचे कुछ आदमी एसा गल्ला रे बारे रे यरूशलेमो रे प्रेरित और प्राचीना गे जाईये।
\v 3 तेबे कलीसिये सेयो थोड़ी जी दूर तक पऊँछाए और सेयो फीनीके और सामरिया ते ऊँदे ऊए दुजिया जातिया रे मन फिराणे रा समाचार सुणांदे गये और सब विश्वासी पाई खुश उए।
\v 4 जेबे सेयो यरूशलेमो रे पऊँछे, तेबे कलीसिया, प्रेरित और प्राचीन तिना साथे खुश ऊई की मिले और तिने बताया कि परमेशरे आसा साथे रंदे ऊए केड़े-केड़े काम कित्ते थे।
\v 5 पर फरीसिया रे पंथो बीचो ते जिने विश्वास कित्तेया था, तिना बीचो ते कई जणे उठी की बोलेया कि "तिना खे खतना कराणा और मूसे री व्यवस्था खे मानणे री आज्ञा देणी चाईयो"।
\p
\v 6 तेबे प्रेरित और प्राचीन एसा गल्ला रे बारे रे विचार करने खे कट्ठे ऊए।
\v 7 तेबे पतरसे बऊत बईस ऊणे ते बाद खड़े ऊई तिना खे बोलेया, "ओ विश्वासी पाइयो! तुसे जाणोए कि बऊत दिन ऊईगे कि परमेशरे तुसा बीचो ते आऊँ चुणी ला रा, ताकि दूजी जाति मेरे मुओ ते सुसमाचार रा वचन सुणी की विश्वास करो।
\v 8 मनो खे परखणे वाळे परमेशरे तिना खे बी आसा जेड़ा पवित्र आत्मा देयी की तिना री दित्ती
\v 9 और विश्वासो रे जरिये तिना रे मन शुध्द करी की आसा रे और तिना रे कोई अन्तर नि राखेया।
\v 10 तो ऐबे तुसे कऊँ परमेशरो री परीक्षा करोए की चेलेया री क्याड़िया(गरदन) पाँदे एड़ा जूँगड़ा राखो,जेतेखे ना म्हारे बापदादे चकी सको थे और ना आसे चकी सकदे?
\v 11 पर आ, आसा रा ये तो निश्चा ए कि जिंयां तिना प्रभु यीशुए री दया ते उध्दार पाणा, तिंयां ई आसा बी पाणा"।
\p
\v 12 तेबे सारी सभा चुप-चाप ऊई की बरनबास और पौलुसो री सुणने लगी कि परमेशरे तिना रे जरिये दुजिया जातिया बीचे केड़े-केड़े चिह्न् और अचम्बे रे काम दखाए।
\v 13 जेबे सेयो चुप ऊए, तेबे याकुब बोलणे लगेया,यो चुप ऊए, तेबे याकुब बोलणे लगेया कि
\v 14 "ओ विश्वासी पाइयो! मेरी सुणो; शमौने बताया कि पईले-पईले दुजिया जातिया पाँदे केड़ी कृपादृष्टि कित्ती कि तिना बीचो ते आपणे नाओ खे एक लोक बणाई लो।
\v 15 इजी साथे भविष्यबक्ते रिया गल्ला बी मिलोईया, जेड़ा लिखी राखेया,
\q1
\v 16 "इजी ते बाद मां फेर आई की दाऊदो रा टळे रा डेरा चकणा
\q2 और तिजी रे खंडहर फेर बनाणे और से खड़ा करना।
\q1
\v 17 ताकि बाकि आदमी, मतलब- सब दुजिया जातिया,
\q2 जो मेरे नाओ ते जाणे जाओए, प्रभुए खे टोळो"।
\q1
\v 18 ये से ई प्रभु बोलोआ,
\q2 जो दुनिया री सृष्टिया ते इना गल्ला रा समाचार देंदा आई रा।
\p
\v 19 तेबे मेरा बिचार ये कि दुजिया जातिया बीचो ते जो लोक परमेशरो री तरफा खे फिरोए, आसे तिना खे दु:ख नि देईये।
\v 20 पर तिना खे लिखी की पेजिये कि सेयो मूर्तिया री अशुध्दात्मा, व्याभिचार और गळा कोटे रे मासो ते और खूनो ते दूर रओ।
\v 21 कऊँकि पुराणे बख़तो ते नगरो-नगरो रे मूसा री व्यवस्था रा प्रचार करणे वाळे चलदे आई रे और से हर सब़्तो रे दिने आराधनालय रे पड़ी जाओई।”
\s दूजी जातिया रे विश्वासिया खे चिट्ठी
\p
\v 22 तेबे सारी कलीसिया समेत प्रेरित और प्राचीना खे अच्छा लगेया कि आपु बीचो ते कई आदमिया खे चुणो, मतलब- यहूदा, जेसखे बरसब्बा बी बोलोए, सीलास जो विश्वासी पाईया रा मुखिया था, तिना खे पौलुस और बरनबासो साथे अन्ताकिया खे पेजे।
\v 23 तिने तिना रे आथो रे ये लिखी की पेजेया कि अन्ताकिया, सूरिया और किलिकिया रे रणे वाळे पाईया खे जो दुजिया जातिया बीचा ते ए, प्रेरित और प्राचीन पाईया री नमस्ते।
\v 24 आसे सुणी राखेया कि आसा बीचो ते कई जणेया तेती जाई की तुसे आपणी गल्ला ते कबराईते और तुसा रे मन उळ्टी ते रे, पर आसे तिना खे आज्ञा नि दित्ती थी।
\v 25 इजी री खातर आसे एक चित्त ऊई की ठीक समजेया कि चुणे रे आदमिया खे आपणे प्यारे बरनबास और पौलुसो साथे तुसा गे पेजिये।
\v 26 ये तो एड़े आदमी ए, जिने आपणे प्राण आसा रे प्रभु यीशु मसीहो री खातर जोखिमा रे पाई राखे
\v 27 और आसे यहूदा और सीलास पेजी राखे, जिना आपणे मुओ ते बी यो गल्ला बोली देंणियां।
\v 28 पवित्र आत्मा और आसा खे ठीक लगेया कि इना जरूरी गल्ला खे छाडी की तुसा पाँदे ओर बोज नि पाऊँ
\v 29 कि तुसे मुर्तिया रे सामणे बलि कित्ते रे और खूनो ते, गळा कोटे रे मासो ते और व्याभिचारो ते दूर रओ, तो तुसा रा पला ऊणा और शुभ।”
\p
\v 30 तेबे ,सेयो विदा ऊई की अन्ताकिया रे पऊँछे और सभा कटठी करी की से पत्री तिना खे देयी ती।
\v 31 सेयो पत्री पढ़ी की तेस उपदेशो री गल्ला ते बऊत ई ज्यादा खुश ऊई गे।
\v 32 तेबे यहूदा और सीलासे, जो आपु बी भविष्यबक्ता थे, बऊत गल्ला साथे विश्वासी पाईया खे उपदेश देयी की मजबूत कित्ते।
\v 33 सेयो बऊत दिन रयी कि पाईया ते शान्तिया साथे बिदा ऊए कि आपणे पेजणे वाळेया गे जाऊँ।
\v 34 (पर सीलासो खे तेती रणा अच्छा लगेया)।
\v 35 तेबे पौलुस और बरनबास अन्ताकिया रे ई रई गे और बऊत ओर लोका साथे प्रभुए रा वचन और सुसमाचार सुणांदे रये।
\s पौलुसो री दूजी प्रचार यात्रा, पौलुस और बरनबासो रे मतपेद
\p
\v 36 कुछ दिनो ते बाद पौलुसे बरनबासो खे बोलेया कि जेती-जेती नगरो रे आसे प्रभुए रा सुसमाचार सुणाया था, आओ, फेर चली की आपणे विश्वासी पाईया खे देखुँए कि केड़े ए।
\v 37 तेबे बरनबासे यूहन्ने खे, जेसखे मरकुस बी बोलोए, साथे लणे रा बिचार कित्तेया।
\v 38 पर पौलुसे तेसखे, जो पंफूलिया रे लग ऊई गा था और कामो खे तिना साथे नि गया, साथे निणा अच्छा नि समजेया।
\v 39 तेबे एड़ी बईस ऊई कि सेयो एकी-दूजे ते लग ऊई गे और बरनबास मरकुसो खे लयी की जाह्जो रे साईप्रसो खे चली गा।
\v 40 पर पौलुसे सीलास चुणेया और पाईया खे परमेशरो री दया देयी की तेथा ते चली गा।
\v 41 से कलीसिया खे मजबूत करदा ऊआ, सिरिया और किलिकिया रिये ऊँदे ऊए गया।
\c 16
\s पौलुसो रा तीमुथियुसो खे साथे लणा
\p
\v 1 तेबे सेयो दिरबे और लुस्त्रा रे बी गये, और देखो, तेती तीमुथियुस नाओ रा एक चेला था, जो केसी विश्वासी यहूदिणिया रा पाऊ था, पर तेसरा पिता यूनानी था।
\v 2 से लुस्त्रा और इकुनियुमा रे विश्वासी पाईया बीचे जाणेया-मानेया रा था।
\v 3 पौलुसे री इच्छा थी की ये बी मां साथे चलो और जो यहूदी लोक तिना जगा रे थे तिना री बजअ ते तेसरा खतना कित्तेया, कऊँकि सेयो सब जाणो थे कि एसरा पिता यूनानी था।
\v 4 तेबे नगरो-नगरो रे जांदे ऊए सेयो तिना बिधिया खे, जो यरूशलेमो रे प्रेरिते और प्राचीने ठराई राखी थी, मानणे खे तिना खे पऊँछादे जाओ थे।
\v 5 ईंयां कलीसिया विश्वासो रे मजबूत ऊँदी रयी और गिणतिया रे हर रोज बड़दी गयी।
\s त्रोआसो रे : पौलुसो रा दर्शन
\p
\v 6 तेबे सेयो फूगिया और गलातिया रे देशो रिये ऊँदे ऊए गये और पवित्र आत्मे तिना खे एशिया रे वचन सुनाणे खे ना कित्ती।
\v 7 तेबे तिने मूसिया रे नेड़े पऊँछी की बितुनिया खे जाणा चाया, पर प्रभु यीशुए रे आत्मा सेयो जाणे नि दित्ते।
\v 8 तेब सेयो मूसिया रे ऊई की त्रोआसो खे आए।
\v 9 तेबे पौलुसे राथियो खे दर्शन देखेया कि एक मकदुनी मर्द खड़े रा, तेसते बिनती करी की बोलोआ कि पार उतरी की मकिदुनिया खे आओ और आसा री मताद कर।
\v 10 तेसरा ये दर्शन देखदे ई तिने फटाफट मकिदुनिया खे जाणा चाया, ये समजी की कि परमेशरे सेयो सुसमाचार सुनाणे खे तेती बुलाई राखे।
\s फिलिप्पीया रे : लुदिया रा दिल बदळणा
\p
\v 11 तेबे त्रोआसो ते जाह्ज खोली की आसे सीदे सुमात्राके और दूजे दिने नियापुलिसो खे आए।
\v 12 तेथा ते आसे फिलिप्पीया रे पऊँछे, जो मकिदुनिया प्रान्तो रा खास नगर और रोमिया री बस्ती थी और आसे तेस नगरो रे कई दिन तक रये।
\v 13 सब़्तो रे दिने आसे नगरो रे फाटको ते बारे नदिया रे कनारे ये समजी की गये कि तेती प्रार्थना करने खे जगा ऊणी और बैठी की तिना जवाणसा साथे, जो कट्ठिया ऊईया थिया, गल्ला करने लगे।
\v 14 लुदिया नाओ री थुआथीरा नगरो री, बैंगणी टाले बेचणे वाळी एक जवाणस सुणने लगी री थी और प्रभुए तेसा रा मन खोलेया, ताकि से पौलुसो री गल्ला खे त्यान करी की सुणो।
\v 15 जेबे तेसे आपणे कराने समेत बपतिस्मा लया, तेबे तेसे बिनती कित्ती, "अगर तुसे माखे प्रभुए री विश्वासणी समजोए तो चली की मेरे कअरे रओ"।
\s पौलुस और सिलास जेला रे
\p
\v 16 जेबे सेयो प्रार्थना करने री जगा रे जाणे लगी रे थे, तेबे आसा खे एक दासी मिली, जेसा रे भावी बोलणे वाळी आत्मा थी और भावी बोलणे ते, से आपणे स्वामिया खे बऊत कुछ कमाई की ली आओ थी।
\v 17 से पौलुस और आसा पीछे आई की चींगणे लगी कि, "यो आदमी परम प्रधान परमेशरो रे दास ए, जो आसा खे उध्दारो री कथा सुणाओए"।
\v 18 से बऊत दिन तक एड़ा ई करदी रयी। पर पौलुस दु:खी ऊई गा और मूं फेरी की तेसा आत्मा खे बोलेया, "आऊँ ताखे प्रभु यीशुए रे नाओ ते आज्ञा देंऊँआ कि एसा बीचो ते निकळी जा और से तेसी बख़ते ई निकळी गी"।
\p
\v 19 जेबे तेसा रे स्वामिए देखेया कि आसा री कमाईया री उम्मीद चली गी, तेबे सेयो पौलुस और सीलासो के पकड़ी की चौको रे प्रदाना गे खींजी की लयी गे
\v 20 और तिना खे फौजदारिया रे हाकिमा गे लयी की जाई की बोलेया, "यो लोक जो यहूदी ए, आसा रे नगरो रे बऊत ज्यादा शोर-शराबा लगी रे करने।
\v 21 और एड़ा बोलोए, जो ग्रहण करना या मानणा आसा रोमिया के ठीक निए"।
\v 22 तेबे पीड़ा रे लोक तिना रे बिरोदो रे कट्ठे ऊई की चढ़ी गे और हाकिमे तिना रे टाले फाड़ी की खोली ते और तिना खे डण्डे बाणे री आज्ञा दित्ती।
\v 23 तेबे तिना खे बऊत डण्डे बाई की सेयो जेला रे पाई ते और दरोगे खे आज्ञा दित्ती कि इना री चौकसी राखणी।
\v 24 तिने एड़ी आज्ञा पाई की सेयो पितरो री कोठरिया रे राखे और तिना रे पैर काठो रे ठोकी ते।
\s पौलुस और सिलासो री जेला ते आजादी
\p
\v 25 तकरीबन आदी रातिया तक पौलुस और सिलास प्रार्थना करदे ऊए परमेशरो रेपजन लगी रे थे गाणे और बन्दुए तिना खे सुणने लगी रे थे।
\v 26 तदुओ की एकदम बऊत बडा इल्लण ऊआ, एथो तक कि जेला री निऊआ तक इल्ली गिया और फटाफट सब द्वार खुली गे और सबी रे बन्दन खुली गे।
\v 27 तेबे दरोगा जागी गा और जेला रे द्वार खुले देखी की समजेया कि बन्दुए नठी गे रे, तेबे तिने तलवार खिंजी की आपु खे ई बाणी चायी।
\v 28 पर तदुओ कि पौलुसे जोरी की बोलेया, "आपणे आपु खे कुछ बी नुकशाण नि पऊँछा, कऊँकि आसे सब एथी ए"।
\v 29 तेबे से दिऊआ मंगवाई की पितरो खे लमखणे लगेया और थरथरांदा ऊआ पौलुस और सीलासो रे आगे रूड़ेया।
\v 30 तेबे तिने तिना खे बारे ल्यायी की बोलेया, "ओ सज्जनो! उध्दार पाणे खे आऊँ क्या करूँ”?
\q1
\v 31 तिने बोलेया, "प्रभु यीशुए पाँदे विश्वास कर,
\q2 तेबे ताखे और तेरे कराने खे उध्दार मिलणा"।
\p
\v 32 तेबे तिने तेसखे और तेसरे सारे कअरो रे लोका खे प्रभुए रा वचन सुणाया।
\v 33 तेबे राथियो खे तेसी कड़िया रे तिने सेयो निए और तिना जख्म तोए और तिने आपणे लोका समेत फटाफट बपतिस्मा लया।
\v 34 तेबे तिने सेयो आपणे कअरे निए और तिना खे रोटी खुळाई और सारा कराना परमेशरो पाँदे विश्वास करी की खुश ऊआ।
\p
\v 35 जेबे दिन ऊआ, तेबे हाकिमे सिपाईया गे सन्देशा पेजेया कि तिना आदमिया खे छाडी देओ।
\v 36 दरोगे यो गल्ला पौलुसो गे बोलिया कि हाकिमे तुसा खे छाडणे खे बोली ता रा, तो एबे निकळी की रामो रे चली जाओ।
\v 37 पर पौलुसे तेसखे बोलेया कि तिने आसे, जो रोमी आदमी ए, दोषो ते बिना, लोका सामणे कुटे और जेला रे पाए और एबे चोरिये-चोरिये निकयाळी देओए? एड़ा नि ऊणा, पर सेयो आपु आई की आसा खे बारे निकयाळी की लयी जाओ।
\v 38 सिपाईये ये गल्ल हाकिमा खे बोली ती और सेयो ये सुणी की सेयो कि रोमी ए, डरी गे।
\v 39 तेबे तिने आई की सेयो मनाए और बारे लयी जाई की बिनती कित्ती कि नगरो ते बारे चली जाओ।
\v 40 तेबे सेयो जेला ते निकळी की लुदिया रे कअरे गये और विश्वासी पाईया साथे मिली की तिना खे शान्ति दित्ती और चली गे।
\c 17
\s पौलुस थिस्सलुनीके नगरो रे
\p
\v 1 तेबे सेयो अम्फिपुलिस और अपुल्लोनिया रिये ऊई की थिस्सलुनीके खे आए, जेती यहूदिया रा एक आराधनालय था।
\v 2 तेबे पौलुस आपणी रवाजा रे मुताबिक तिना गे गया और तीन सब़्तो रे दिने पवित्र शास्त्रो बीचो ते तिना साथे बईस कित्तेया
\v 3 और से तिना रा अर्थ खोली-खोली की समजयाओ था कि मसीह रा दु:ख उठाणा और मरे रेया बीचो ते जिऊँदा ऊणा जरूरी था और "ये ई यीशु, जेसरी आऊँ तुसा खे कथा सुणाऊँआ, मसीह ए"।
\v 4 तिना बीचा ते कई यूनानी भक्ते और बऊत सारी कुलीन जवाणसे मानी ला और पौलुस और सीलासो साथे, मिली गे।
\v 5 पर यहूदिया खे जळन ऊई गी और तिने बजारू आदमिया बीचा ते कई दुष्ट आदमी आपु साथे मलाई ते और पीड़(भीड़) लगाई की नगरो रे शोर-शराबा करने लगे और यासोनो रे कअरो रे चढ़ाई करी की सेयो लोका सामणे ल्याऊणा चाए।
\p
\v 6 तेबे तिना रे तेती ना मिलणे ते बाद सेयो जोरी-जोरी साथे ये बोली की यासोन और कई ओर विश्वासी पाईया खे नगरो रे हाकिमो सामणे खींजी की ली आए कि "यो लोक, जिने दुनिया बी उल्ट-पुल्ट करी ती री, एती बी आई गे रे
\v 7 और यासोने यो आपणे कअरे राखी राखे और यो सब के सब बोलोए कि यीशु राजा ए और कैसरो री आज्ञा रा बिरोद करोए"।
\v 8 तिने लोका खे और नगरो रे हाकिमा खे ये सुणाई की सयो डराई ते।
\v 9 तेबे तिने यासोन और बाकी लोका ते जमानत लयी की सेयो छाडी ते।
\s पौलुस और सीलास बिरिया रे
\p
\v 10 विश्वासी पाईये रातो-रात पौलुस और सीलास बिरिया खे पेजी ते और सेयो तेती पऊँछी की यहूदिया रे आराधनालय रे गये।
\v 11 यो लोक तो थिस्सलुनीके रे यहूदिया ते ठीक थे और तिने बड़ी लालसा साथे वचन ग्रहण कित्तेया और हर रोज पवित्र शास्त्रो रे टोळदे रये कि यो गल्ला ईंयां ई कि नई।
\v 12 तेबे तिना बीचा ते कई जणे और यूनानी कुलीन जवाणसा बीचो ते और मर्दा बीचो ते बी कई जणे विश्वास कित्तेया।
\v 13 पर जेबे थिस्सलुनीके रे यहूदी जाणी गे कि पौलुस बिरिया रे बी परमेशरो रा सुसमाचार सुनाणे लगी रा, तेबे सेयो तेती बी आई गे और लोका खे उकसाणे लगे और आल्ला-गोल्ला करने लगे।
\v 14 तेबे विश्वासी पाईये पौलुस फटाफट बिदा कित्तेया कि समुद्रो रे कनारे चली जा, पर सीलास और तीमुथियुस तेथी रयी गे।
\v 15 पौलुसो खे पऊँछाणे वाळे तेसखे एंथेसो तक लयी गे और सीलास और तीमुथियुसो खे ये आज्ञा लयी की बिदा ऊआ कि मांगे फटाफट आई जाओ।
\s पौलुस एथेंस नगरो रे
\p
\v 16 जेबे पौलुस एंथेसो रे तिना खे न्याळने लगी रा था, तेबे नगरो खे मूर्तिया साथे परे रा देखी की तेसरा जिऊ जळी गा।
\v 17 तेबे से आराधनालय रे यहूदिया खे और भक्ता खे और चौको रे जो बी लोक मिलो थे, तिना साथे हर रोज बईस करो था।
\v 18 तेबे इपिकूरी और स्तोईकी पण्डता बीचा ते कई जणे तेस साथे बईस करने लगे और बऊत जणेया बोलेया, "ये बकवासी क्या बोलणा चाओआ”? पर ओरी बोलेया, "ये ओरी देवतेया रा प्रचार करने वाळा लगोआ, कऊँकि ये यीशुए रा और दुबारा जिऊँदा ऊणे रा सुसमाचार सुणाओआ"।
\v 19 तेबे सेयो तेसखे आपु साथे अरियुपगुसो पाँदे लयी गे और पूछेया, "क्या आसे जाणी सकूँए कि ये जो नया मत, जो तूं सुणाए या, क्या ए?
\v 20 कऊँकि तूं आसा खे नऊखिया ई गल्ला सुणाएया, इजी री खातर आसे जाणना चाऊँए कि इना रा अर्थ क्या ए”?
\v 21 (कऊँकि सब एथेंसवासी और परदेसी जो तेती रओ थे, नईया-नईया गल्ला बोलणे और सुणने ते अलावा ओर कोई बी कामो रे आपणा बख़त नि बिताओ थे।)
\s अरियुपगुस री सभा रे पौलुसो रा पाषण
\p
\v 22 तेबे पौलुसे अरियुपगुसो बीचे खड़े ऊई की बोलेया, “ओ एंथेसो रे लोको! आऊँ देखुँआ कि तुसे हर गल्ला रे देवतेया खे बड़ा मानणे वाळे ए।
\v 23 कऊँकि जेबे आऊँ कूमदे-फिरदे ऊए तुसा री पूजणे रिया चीजा खे देखणे लगी रा था, तेबे एक एड़ी बेदी बी देखी, जेतेरे लिखी राखेया रा था,
\q1 'अणजाणे ईश्वरो खे'।
\q2 तो जेसखे तुसे बिना जाणे पूजोए, आऊँ तुसा खे तेसरा समाचार सुणाऊँआ।
\p
\v 24 जिने परमेशरे तरती और तिजी री हर चीज बणाई, से स्वर्ग और तरतिया रा स्वामी ऊई की आथो रे बणाए रे मन्दरो रे नि रंदा
\v 25 और ना ई किजी बी चीजा ते मतलब राखी की आदमिया रे आथो री सेवा लओ आ, कऊँकि से आपु ई सबी खे जीवन, स्वास और सब कुछ देओआ।
\v 26 तिने एक ई मूलो ते आदमिया री सब जातिया, सारी तरतिया रे रणे खे बणाई राखिया और तिना रे बणाए रे बख़त और रणे री सीमा इजी री खातर बानी राखिया
\v 27 ताकि सेयो परमेशरो खे टोळो, कदी बी तेसखे टटोळी की पायी जाओ, तेबे बी से आसा बीचा ते केसी ते बी दूर निए।
\v 28 कऊँकि आसे तेसरे ई जिऊँदे, चलदे-फिरदे और खड़े रऊँए, जेड़ा तुसा रे कितणे कविये बी बोली राखेया कि, 'आसे तो तेसरे ई वंश ए'।
\v 29 तेबे परमेशरो रा वंश(कुल) ऊई की आसा खे ये समजणा ठीक निए कि ईश्वरत्व, सुईना, रूपा या पात्थरो जेड़ा ए, जो आदमिया री कारीगरिया ते और कल्पना ते गढ़ी राखे।
\p
\v 30 तेबे ई परमेशरे अज्ञानता रे बख़तो खे त्यान नि दित्तेया, पर एबे हर जगा रे सबी आदमिया खे मन फिराणे री आज्ञा देओआ।
\v 31 कऊँकि तिने एक दिन बणाई राखेया, जिदे तेस, तेस आदमिए रे जरिये तर्मो साथे एसा दुनिया रा न्याय करना, जो तिने बणाई राखी और तेसखे मरे रेया बीचो ते जिऊँदा करी की ये गल्ल सबी पाँदे परमाणित करी ती री"।
\v 32 मरे रेया दुबारा जिऊँदा ऊणे री गल्ल सुणी की बऊत जणे तेसरा मजाक करने लगे और बऊत जणे बोलणे लगे, "ये गल्ल आसा तांते फेर कदी सुणुगे"।
\v 33 तेबे पौलुस तिना बीचो ते निकळी गा।
\v 34 पर कई सारे आदमी तेस साथे मिली गे और तिने विश्वास कित्तेया, जिना बीचो ते दियुनुसियुस अरियुपगी था और दमरिस नाओ री एक जवाणस थी और तिना साथे ओर बी बऊत आदमी थे।
\c 18
\s पौलुस कुरिन्थुसो रे
\p
\v 1 इजी ते बाद पौलुस एंथेंस खे छाडी की कुरिन्थुसो खे आया।
\v 2 तेबे तेती तेसखे अक्विला नाओ रा यहूदी मिलेया, जेसरा जन्म पुन्तुसो रे ऊआ था। से आपणी लाड़ी प्रिस्किल्ला समेत इटलिया ते नया-नया आई रा था, कऊँकि क्लौदियुसे सबी यहूदिया खे रोमो ते निकळने री आज्ञा दित्ती थी। तेबे ई तो से तेसरे कअरे गया।
\v 3 तेसरा और तिना रा एक ई काम था, इजी री खातर से तिना साथे रया और सेयो काम करने लगे और तिना रा तम्बू बनाणे रा काम था।
\v 4 से हर सब़्तो रे दिने आराधनालय रे बईस करी की यहूदी और यूनानिया खे बी समजयाओ था।
\p
\v 5 जेबे सीलास और तीमुथियुस मकिदुनिया ते आए, तेबे पौलुस वचन सुनाणे री धुना रे लगी की यहूदिया खे गवाई देओ था कि 'प्रभु यीशु ई मसीह ए'।
\v 6 पर जेबे सेयो बिरोद और निन्दा करने लगे, तेबे तिने आपणे टाले चाड़ी की तिना खे बोलेया, "तुसा रा खून तुसा री क्याड़िया रे रओ; आऊँ निर्दोष ए, आजो ते मां दुजिया जातिया गे जाणा"।
\v 7 तेथा ते चली की से तीतुस युस्तुस नाओ रे परमेशरो रे एक चेले रे कअरे आया, जेसरा कअर आराधनालय साथे था।
\v 8 तेबे आराधनालय रे सरदारे क्रिसपुसे आपणे सारे कराने समेत प्रभुए पाँदे विश्वास कित्तेया और बऊत सारे कुरन्थियो रे रणे वाळे सुणी की विश्वासो रे आए और बपतिस्मा लया।
\v 9 तेबे प्रभुए राथियो खे दर्शनो रे पौलुसो खे बोलेया, "डर नि, बल्कि बोलदा जा और चुप नि रओ।
\v 10 कऊँकि आऊँ तां साथे ए और केसी बी तां पाँदे चढ़ाई करी की तेरा नुकशाण नि करना, कऊँकि एस नगरो रे मेरे बऊत सारे लोक ए"।
\p
\v 11 तेबे से तिना बीचे परमेशरो रा वचन सिखांदा ऊआ डेढ़ साल तक रया।
\v 12 जेबे गल्लियो अखाया देशो रा हाकिम था, तेबे यहूदी लोक एक ऊई की पौलुसो पाँदे चढ़ी गे और तेसखे न्याय आसनो सामणे ल्यायी की बोलणे लगे,
\v 13 "ये लोका खे समजयाओ कि परमेशरो री आराधना ईंयां करनी ओ, जो व्यव्स्था ते उल्टी ए।
\v 14 जेबे पौलुस बोलणे ई वाळा था, तेबे गल्लिये यहूदिया खे बोलेया कि "ओ यहूदियो! अगर ये कोई अन्याय या दुष्टता री गल्ल ऊँदी तो ठीक था कि आऊँ तुसा री सुणदा।
\v 15 पर अगर ये बईस शब्द, नाओ और तुसा री व्यवस्था रे बारे रे ए, तो तुसे ई जाणो, कऊँकि आऊँ इना गल्ला रा न्यायी नि बणना चांदा"।
\v 16 तेबे तिने सेयो न्याय आसनो ते निकळवाई ते।
\v 17 तेबे सबी लोके आराधनालय रा सरदार सोस्थिनेस पकड़ेया और न्याय आसनो सामणे कुटेया, पर गल्लिये इना गल्ला री कोई परवा नि कित्ती।
\s पौलुसो रा अन्ताकिया खे आऊणा
\p
\v 18 तेबे पौलुस बऊत दिन तक तेती रया। तेबे तिने विश्वासी पाईया ते बिदा लयी की किंख्रिया रे जाई की इजी री खातर बाळ कटवाए, कऊँकि तिने मन्नत कित्ती थी। तेबे से जाह्जो रे सीरिया खे चली गा और तेस साथे प्रिस्किल्ला और अक्विला थे।
\v 19 तेबे तिने इफिसुसो रे पऊँछी की सेयो तेती छाडी ते और आपु आराधनालय रे जाई की यहूदिया साथे बईस करने लगेया।
\v 20 तेबे तिने तेसते बिनती कित्ती, "आसा साथे कुछ ओर दिन तक रओ"। पर से मानेया नि।
\v 21 पर ये बोली की तिना ते बिदा ऊआ कि "अगर परमेशर चाओगा तो आऊँ तुसा गे फेर आऊँगा"।
\v 22 तेबे से इफिसुसो ते जाह्ज खोली की चली गा और कैसरिया रे उतरी की यरूशलेमो खे गया और कलीसिया खे नमस्ते करी की अन्ताकिया खे आया।
\s पौलुसो री तीजी प्रचार यात्रा
\p
\v 23 तेबे से कुछ दिन तेती रयी की तेथा ते चली गा और एक तरफा ते गलातिया रे और फूगिया रे प्रदेशो रे सबी चेलेया खे मजबूत करदा ऊआ फिरेया।
\s इफिसुस नगरो रे अपुल्लोस
\p
\v 24 अपुल्लोस नाओ रा एक यहूदी, जेसरा जन्म सिकन्दरिया रे ऊआ था, जो विद्वान आदमी था और पवित्र शास्त्रो खे अच्छी तरअ ते जाणो था, इफिसुसो रे आया।
\v 25 तिने प्रभुए री बाटा री शिक्षा पाई राखी थी और मन लगाई की प्रभु यीशुए रे बारे रे ठीक-ठीक सुणाओ था और सीखाओ था, पर से बस यूहन्ने रे बपतिस्मे री गल्ल जाणो था।
\v 26 से आराधनालय रे निडर ऊई की बोलणे लगेया, पर प्रिस्किल्ला और अक्विला तेसरी गल्ल सुणी की तेसखे आपणे कअरे लयी गे और परमेशरो री बाट तेसखे ओर बी ठीक-ठीक बताई।
\v 27 जेबे तिने निश्चा कित्तेया कि पार ऊतरी की अखाया खे जाऊँ, तेबे विश्वासी पाईया तेसखे तसल्ली देयी की चेलेया खे लिखेया कि सेयो तेसखे अच्छी तरअ ते मिलेओ और तिने तेती पऊँछी की तेसरी बऊत मताद कित्ती, जिने दया री बजअ ते विश्वास कित्तेया था।
\v 28 कऊँकि से पवित्र शास्त्रो ते परमाण देयी-देयी की कि यीशु ई मसीह ए, बड़ी ई प्रबलता साथे यहूदिया खे सबी सामणे निरूत्तर करदा रया।
\c 19
\s इफिसुस नगरो रे पौलुस
\p
\v 1 जेबे अपुल्लोस कुरन्थियो रे था, तेबे पौलुस ऊबो ते सारे देशो ते ऊई की इफिसुसो रे आया, तेबे कई चेलेया खे देखी की
\v 2 तिने बोलेया, "क्या तुसे विश्वास करदे बख़ते पवित्र आत्मा पाया”? तिने बोलेया, "आसे तो पवित्र आत्मा रे बारे रे तक निए सुणेया रा"।
\v 3 तिने तिना खे बोलेया, "तेबे तुसे केसरा बपतिस्मा लयी राखेया”? तिने बोलेया कि "यूहन्ने रा बपतिस्मा"।
\v 4 पौलुसे बोलेया, "यूहन्ने ये बोली की मन फिराणे रा बपतिस्मा दित्तेया कि जो मांते बाद आऊणे वाळा ए तेस पाँदे, मतलब- प्रभु यीशुए पाँदे विश्वास करना"।
\v 5 ये सुणी की तिने प्रभु यीशुए रे नाओ ते बपतिस्मा लया।
\v 6 और जेबे पौलुसे तिना पाँदे आथ राखेया, तो तेबे तिना पाँदे पवित्र आत्मा उतरेया और सेयो लग-लग पाषा बोलणे लगे और भविष्यवाणी करने लगे।
\v 7 यो सब तकरीबन बारा मर्द थे।
\p
\v 8 तेबे से आराधनालय रे जाई की तीन मीन्ने तक निडर ऊई की बोलदा रया और परमेशरो रे राज्य रे बारे रे बईस करदा और समजयांदा रया
\v 9 पर जेबे बऊत जणेया कठोर ऊई की तेसरी नि मानी, बल्कि लोका सामणे एसा बाटा खे बुरा बोलणे लगे, तेबे तिने तिना खे छाडी की चेले लग करी ते और हर रोज तुन्नुसो री पाठशाला रे बईस करो था।
\v 10 दो साला तक ये ई ऊँदा रया, एथो तक कि आसिया रे रणे वाळे क्या यहूदी, क्या यूनानी सबी प्रभुए रा वचन सुणी ला।
\p
\v 11 परमेशर पौलुसो रे आथो साथे सामर्था रे नऊखे ई काम दखाओ था।
\v 12 एथो तक कि रूमाल और अंगोछे(पढ़तणी) तेसरो शरीरो साथे छवाँई की बमारा पाँदे राखो थे और सेयो ठीक ऊई जाओ थे और दुष्टात्मा तिना ते निकळी जाओ थी।
\v 13 पर बऊत यहूदी जो चाड़-फूँक करदे फिरदे रओ थे, ये बोलणे लगे, "जेसदे दुष्टात्मा ओ, तिना पाँदे प्रभु यीशुए रा नाओ, ये बोली की फूको थे कि जेस यीशुए रा प्रचार पौलुस करोआ आऊँ ताखे तेसरी कसम देऊँआ।
\v 14 तेबे स्किक्वा नाओ रे एक यहूदी बडे पुरोईतो रे सात पाऊ थे, जो एड़ा ई करो थे।
\v 15 पर दुष्टात्मे बोलेया, "यीशुए खे तो आऊँ जाणुँई और पौलुसो खे बी पछयाणुँई, पर तूं कुणे”?
\v 16 तेबे तिने आदमिए जेसदे दुष्टात्मा थी, तिना पाँदे लमखी की और तिना खे बसो रे ल्यायी की तिना पाँदे एड़ा उपद्रव कित्तेया कि सेयो नांगे और काईल ऊई की तेस कअरो ते नठी गे।
\v 17 ये गल्ल इफिसुसो रे रणे वाळे यहूदी और यूनानी, सबी खे पता लगी गी और सेयो सब डरी गे और प्रभु यीशुए रे नाओ री तारीफ ऊई।
\v 18 जिने विश्वास कित्तेया था तिना बीचो ते कई जणेया आई की आपणे-आपणे काम मानी ले और सामणे ल्याये।
\v 19 और जादू करने वाळेया बीचा ते कई जणेया आपणी-आपणी पोथिया कट्ठिया करी की सबी सामणे फूकी तिया और जेबे तिना रा दाम जोड़ेया, तो सेयो पंजा ह्जार चांदिये रे सिक्के रे बराबर निकळिया।
\v 20 ईंयां प्रभुए रा वचन जोरो-शोरो साथे फैलदा गया और प्रबल ऊँदा गया।
\p
\v 21 जेबे यो गल्ला ऊई चुकिया तेबे पौलुसे आत्मा रे ठाणी ला कि मकिदुनिया और अखाया ते ऊई की यरूशलेमो खे जाऊँ और बोलेया कि तेती जाई की माखे रोमो खे देखणा बी जरूरी ए।
\v 22 तेबे आपणी सेवा करने वाळेया बीचा ते तीमुथियुस और इरास्तुसो खे मकिदुनिया रे पेजी की आपु कुछ दिन तक आसीया रे ई रयी गा।
\s इफिसुसो रे उपद्रव
\p
\v 23 तेस बख़ते पंथो रे बारे रे बऊत आल्ला-गोल्ला ऊआ।
\v 24 कऊँकि देमेत्रियुस नाओ रा एक सुनयार अरतिमिसो रे चान्दिये रे मन्दर बणाई की कारीगरा खे बऊत काम दलाओ था।
\v 25 तिने तिना खे और ओर एड़ी चीजा रे कारीगरा खे कट्ठे करी की बोलेया, "ओ आदमियो! तुसे जाणोए कि एस काम करी की आसा खे कितणा पैसा मिलोआ।
\v 26 तुसे देखोए और सुणो बी ए कि सिर्फ इफिसुसो रे ई नि बल्कि सारे आसिया रे ये बोली-बोली की इने पौलुसे बऊती लोका खे समजाया और परमाई बी राखेया,कि जो आथे की बणाई राखे,से ईश्वर निए।
\v 27 और एबे सिर्फ एसा गल्ला रा ई डर निए कि आसा रे एस कामो री प्रतिष्ठा जांदी रणी, बल्कि ये बी कि महान् देवी अरतिमिसा रा मन्दर तुच्छ समजेया जाणा और जेसखे सारा आसीया और दुनिया पूजो ई, तिजी री खासीयत बी जांदी रणी"।
\p
\v 28 तिना खे ये सुणी की रोष आई गा और सेयो चींगी-चींगी की बोलणे लगे कि "इफिसियो री अरतिमिस महान् ए"।
\v 29 तेबे सारे नगरो रे बड़ा आल्ला पड़ी गा और लोके गयुस और अरिस्तरखुस मकिदुनिया खे जो पौलुसो साथे यात्री थे, पकड़ी ते और एकचित्त ऊई की रंगशाला खे दौड़ी गे।
\v 30 जेबे पौलुसे लोका गे पीतरे जाणा चाया तेबे चेलेया से जाणे नि दित्तेया।
\v 31 आसीया रे कुछ हाकिमा बीचा ते बी तेसरे कई दोस्ते, तेसखे सन्देशा पेजेया और बिनती कित्ती कि रंगशाला रे जाई की मुसीबता रे नि पड़ना।
\v 32 तेबे कोई कुछ बोलणे लगे और कोई कुछ, कऊँकि सभा रे बऊत गड़बड़ी ऊणे लगी री थी और बऊत जणे लोक ये पनि जाणो थे कि आसे किजी खे कट्ठे ऊई रे।
\v 33 तेबे तिने सिकन्दरो खे, जो यहूदिये खड़ा कित्तेया था, पीड़ा (भीड़ )बीचा ते आगे कित्तेया। सिकन्दर आथो साथे सारा करी की लोका सामणे कुछ बोलणा चाओ था।
\p
\v 34 पर जेबे तिना खे पता लगया कि ये यहूदी ए, तो सब के सब एक शब्दो ते कोई दो कंटे तक चींगदे रये कि इफिसियो री अरतिमिस महान् ए।
\v 35 तेबे नगरो रे मन्त्रिये लोका खे शान्त करी की बोलेया, "ओ इफिसियो! कुण नि जाणदा कि इफिसियो रा नगर बड़ी देवी अरतिमिसो रे मन्दर और ज्यूसो री तरफा ते टळी री मूरता रा टहलुआ ए।
\v 36 तो तेबे इना गल्ला रा खण्डन नि ऊई सकदा, तो तुसा खे ठीक ए कि चुप रओ और बिना सोचे-समजे कुछ नि करो।
\v 37 कऊँकि तुसे इना आदमिया खे, जो ल्याई राखे, ना मन्दरो खे लूटणे वाळे ए और ना ई आसा री देविया रे निन्दक ए।
\v 38 अगर देमेत्रियुस और तेसरे साथी कारिगरा खे केसी ते कोई बईस ओ तो कचहरी खुली ए और हाकिम बीए, सेयो एकी दूजे पाँदे नालिश करो"।
\v 39 पर तुसे अगर केसी ओरी गल्ला रे बारे रे पुछणा चाओए, तो सभा सामणे फैंसला करेया जाणा।
\v 40 कऊँकि आजो रे बवालो री बजअ ते आसा पाँदे दोष लगाणे रा डर ए, कऊँकि इजी रा कोई कारण निए, तो आसे एसा पीड़ा रे कट्ठे ऊणे रा कोई जवाब नि देयी सकदे।
\v 41 तेबे तिने ये बोली की तिने सभा बिदा कित्ती।
\c 20
\s मकिदुनिया, यूनान और त्रोआसो रे पौलुस
\p
\v 1 जेबे आल्ले-गोल्ले रा राम ऊई गा, तेबे पौलुसे चेले बुलाई की समजयाये और तिना ते बिदा ऊई की मकिदुनिया खे चली गा।
\v 2 तेबे से तेस सारे देशो ते ऊई की और तिना खे बऊत समजयायी की यूनानो खे आया।
\v 3 जेबे तीन मीन्ने जाह्जो रे रयी की से सीरिया खे जाणे वाळा था, तेबे यहूदी तेसखे काणे री ताका रे लगे रये, तेबे तिने ठाणी ला कि मकिदुनिया रे ऊई की वापस आई जाऊँए।
\v 4 बिरीया रे पुर्रूसो रा पाऊ सोपत्रुस और थिस्सलूनीकियो बीचा ते अरिस्तर्खुसो रा सिकुन्दुस और दिरबे रा गयूस और तीमुथियुस आसीया रा तुखिकुस और त्रुफिकुस आसीया तक तेस साथे ऊई गे।
\v 5 सेयो आगे जाई की त्रोआसो रे आसा री बाट देखदे रये।
\v 6 तेबे आसे अखमीरी रोटिया ते बाद फिलिप्पिया ते जाह्जो रे चड़ी की पांज दिना रे तिना गे पऊँछे और साता दिन तक तिना गे ई रये।
\s त्रोआसो रे यूतुखुसो खे जिऊँदा करना
\p
\v 7 अफ़्ते रे पईले दिने जेबे आसे रोटी तोड़ने खे कट्ठे ऊए, तेबे पौलुसे, जो दूजे दिने जाणे वाळा था, तिना साथे गल्ला करने लगेया और आदी राती तक गल्ला ई करदा रया।
\v 8 जेसा बाऊड़ी रे आसे कट्ठे थे, तिदे बऊत सारे दिऊए थे बळे रे
\v 9 और यूतुखुस नाओ रा एक जवान खिड़किया रे बैठी की गईरी निंजा रे चुकणे लगी रा था और जेबे पौलुस गल्ला लगी रा था करने तेबे से निंजा रे टमके रे तीजिया बाऊड़ी ते रूड़ी गा और मरेया रा चकेया।
\v 10 पर पौलुस उतरी की तेस साथे चिपटी गा और गळे लगाई की बोलेया, "कबराओ नि, कऊँकि एसरा प्राण एसदे ई ए"।
\v 11 तेबे ऊबे जाई की रोटी तोड़ी और खाई की इतणी देर तक तिना साथे गल्ला करदा रया कि प्याग ऊई गी और तेबे से चली गा।
\v 12 तेबे सेयो तेस जवानो खे जिऊँदा ली आए और तिना खे बऊत शान्ति ऊई।
\s त्रोआसो रे मिलेतुसो री यात्रा
\p
\v 13 आसे पईले ते ई जाह्जो रे चड़ी की अस्सुसो खे ये सोची की आगे गये कि तेथा ते आसे पौलुसो खे चढ़ाई लऊँए, कऊँकि तिने ये बोली राखेया था कि मां आपु ई पैदल जाणा।
\v 14 जेबे से अस्सुसो रे आसा खे मिलेया, तेबे आसे तेसखे चड़ाई की मितुलेनो खे ली आए।
\v 15 तेथा ते जाह्ज खोली की आसे दूजे दिने खियुसो रे सामणे पऊँछे और आगले दिने सामुसो रे पऊँछी गे। तेबे दूजे दिने मिलेतुसो खे आए।
\v 16 कऊँकि पौलुसे इफिसुसो गिये आऊणे री ठाणी राखी थी, ताकि एड़ा नि ओ कि तेसखे आसीया रे देर ऊई जाओ, कऊँकि से जल्दीया रे था कि ऊई सको तो तेसरा पिन्तेकुसो रा दिन यरूशलेमो रे बीतो।
\s इफिसुसो रे पुराणेया (प्राचीन) खे उपदेश
\p
\v 17 तेबे तिने मिलेतुसो ते इफसुसो खे सन्देशा पेजेया और कलीसिया रे प्राचीन बुलाए।
\v 18 जेबे सेयो तेसगे आए, तेबे तिना खे बोलेया, "तुसे जाणोए कि पईले ई दिनो ते जेबे आऊँ आसीया रे पऊँछेया, तो आऊँ हर बख़त तुसा साथे किंयां रया?
\v 19 मतलब- बड़ी दया ते, आसु निकयाळी-निकयाळी की और तिना परीक्षा ते, जो यहूदिया रे षड़यन्त्रा री बजअ ते मां पाँदे पड़ी, तेबे बी आऊँ प्रभुए री सेवा करदा रया।
\v 20 और जो-जो गल्ला तुसा रे फाईदे री थिया, तिना खे बताणे, लोका रे सामणे ल्याऊणे और कअरे-कअरे सखयाणे ते कदी बी पीछे नि आटेया।
\v 21 बल्कि यहूदी और यूनानिया सामणे गवाई देंदा रया कि परमेशरो री तरफा खे मन फिरणा और आसा रे प्रभु यीशुए पाँदे विश्वास करना चाईयो।
\v 22 और एबे देखो, आऊँ आत्मा रा बानेया रा यरूशलेमो खे जाऊँआ और आऊँ ये नि जाणदा कि मां पाँदे तेती क्या-क्या बितणी।
\p
\v 23 बस ये ई कि पवित्र आत्मा हर नगरो रे गवाई देयी-देयी की माखे बोलोआ कि बन्धन और क्ळेश ताखे त्यार ए।
\v 24 पर आऊँ आपणे प्राणो खे कुछ नि समजदा कि तेसखे प्यार करूँ, बल्कि ये कि आऊँ आपणी दौड़ा खे और आपणी सेवकाईया खे पूरा करूँ, जो मैं परमेशरो री दया रे सुसमाचारो पाँदे गवाई देणे खे प्रभु यीशु मसीहे ते पाई राखी
\v 25 और एबे देखो, आऊँ जाणुंआ कि तुसा सबी जणेया, जिना खे आऊँ परमेशरो रे राज्य रा सुसमाचार सुणांदा रया, मेरा मूं फेर नि देखणा।
\v 26 इजी री खातर आऊँ आजके दिनो रे तुसा खे गवाई देयी की बोलूँआ कि आऊँ सबी रे खूनो ते निर्दोष ए।
\v 27 कऊँकि आऊँ परमेशरो री सारी इच्छा खे तुसा खे पूरी रीतिया ते मनाणे ते पीछे नि आटेया।
\p
\v 28 इजी री खातर आपणी और पूरे चूण्डो री चौकसी करो, जेते साथे पवित्र आत्मे तुसे अध्यक्ष बणाई राखे कि तुसे परमेशरो री कलीसिया री रखवाळी करो, जो तिने आपणे खूनो ते खरीदी राखी।
\v 29 आऊँ जाणुंआ कि मांते जाणे ते बाद फाड़ने वाळे ब्राग तुसा गे आऊणे, जिना चूण्ड नि छाडणा।
\v 30 तुसा बीचा ते बी एड़े-एड़े आदमी खड़े ऊणे, जिना चेलेया खे आपु पीछे खिंजणे खे टेडिया-मेडिया गल्ला बोलणिया।
\v 31 इजी री खातर जागदे रओ, और याद राखो कि मैं तीन साल तक रात-दिन आसु निकयाळी-निकयाळी की हर एकी खे चेतावनी देणा नि छाडेया।
\v 32 एबे आऊँ तुसा खे परमेशरो गे और तेसरी दया रे वचनो गे सम्बाळी देऊँआ, जो तुसा री उन्नति करी सकोआ और सबी पवित्र कित्ते रे लोका खे साजी करी की जायदाद देयी सकोआ।
\v 33 मैं केसी रे बी चान्दी-सूईने और टालेया रा लाळच नि कित्तेया।
\v 34 तुसे आपु जाणोए कि इने आथे मेरे और मेरे साथिया री जरूरता पूरी करी राखिया।
\v 35 मैं तुसा खे सब कुछ करी की दखाया कि किंयां मईणत करी की कमजोर सम्बाळने और प्रभु यीशु मसीहे रिया गल्ला याद राखणिया जरूरी ए कि तिने आपु ई बोली राखेया कि
\q1 "लणे ते देणा अच्छा ए"।
\p
\v 36 ये बोली की तिने कुटणे टेके और तिना सबी साथे प्रार्थना कित्ती"।
\v 37 तेबे सेयो बऊत रोए और पौलुसो रे गळो रे चिपकी की तेसखे चुमणे लगे।
\v 38 सेयो खास करी की इना गल्ला रा दु:ख करो थे, जो तिने बोलिया थिया कि तुसा मेरा मूं फेर नि देखणा और तेबे तिने से जाह्जो तक पऊँछाया।
\c 21
\s पौलुसो रा यरूशलेमो खे जाणा
\p
\v 1 जेबे आसे तिना ते लग ऊई की जाह्ज खोलेया, तेबे सिदी बाटा ते कोसो खे आए और दूजे दिने रूदुसो रे और तेथा ते पतरा दे।
\v 2 तेबे एक जाह्ज फीनीके खे जांदा ऊआ मिलेया और तेस पाँदे चड़ी की से खोली ता।
\v 3 जेबे कुप्रुस दिशेया, जो आसे खूँजे कनारे छाडेया और सीरिया खे चली की सूरो रे उतरे, कऊँकि तेती जाह्जो रा बोजा उतारना था।
\v 4 तेबे तेती चेलेया खे पाई की सात दिन तक रये, तिने आत्मा रे सिखाए पौसुलो खे बोलेया, "यरूशलेमो रे पैर नि राखणा"।
\v 5 जेबे सेयो दिन पूरे ऊई गे, तेबे आसे तेथा ते चली पड़े और सबी जवाणसे बाळका समेत आसे नगरो ते बारे पऊँछाए, तेबे आसे कनारे पाँदे पऊँछी की कुटणे तेकी की प्रार्थना कित्ती।
\v 6 तेबे एकी-दूजे ते बिदा ऊए, आसे तो जाह्जो रे चड़े और सेयो आपणे-आपणे कअरो खे वापस ऊई गे।
\p
\v 7 जेबे आसे सूरो ते जलयात्रा पूरी करी की पतुलिमयिसा रे पऊँछे, तेबे आसे विश्वासी पाईया खे नमस्ते करी की तिना साथे एक दिन रये।
\v 8 दूजे दिने आसे तेथा ते चली की कैसरिया खे आए और फिलिप्पुस सुसमाचार प्रचारको रे कअरे, जो साता बीचा ते एक था, जाई की तेसरे कअरे रये।
\v 9 तेसरी चार कुँआरी बेटिया थिया, जो भविष्यवाणी करो थिया।
\v 10 जेबे आसे तेती बऊत दिन तक रयी चुके, तेबे अगबुस नाओ रा एक भविष्यबक्ता यहूदिया ते आया।
\v 11 तिने आसा गे आई की पौलुसो रा पटका लया और आपणे आथ पैर बानी की बोलेया, “ पवित्र आत्मा ये बोलोआ कि जेस आदमिए रा ये पटका ए, से यरूशलेमो रे यहूदिया ईंयां बानणा और दुजिया जातिया रे आथो रे देयी देणा"।
\v 12 जेबे आसे यो गल्ला सुणिया, तो आसे और तेथो रे लोके तेसते बिनती कित्ती कि यरूशलेमो खे नि जाणा।
\v 13 पर पौलुसे बोलेया कि "तुसे क्या लगी रे करने कि रोयी-रोयी की मेरा मन लगी रे तोड़ने? आऊँ तो प्रभु यीशुए रे नाओ ते यरूशलेमो रे बाने जाणे खे ई नि, बल्कि मरने खे बी त्यार ए"।
\v 14 जेबे से तिना ते नि मानेया, तो आसे ये बोली की चुप ऊई गे "प्रभुए री इच्छा पूरी ओ।"
\p
\v 15 तिना दिना ते बाद आसे पक्का इरादा करी की यरूशलेमो खे चली गे।
\v 16 कैसरिया रे बी कई चेले आसा साथे चली पड़े और मनासोन नाओ रे कुप्रुसो रे एक पुराणे चेले खे बी साथे ली आए, ताकि आसे तेसरे कअरे रऊँ।
\s पौलुसो रा याकूबो साथे मिलणा
\p
\v 17 जेबे आसे यरूशलेमो रे पऊँछे, तेबे विश्वासी पाई आसा साथे बड़े खुश ऊई की मिले।
\v 18 दूजे दिने पौलुस आसा खे लयी की याकूबो गे गया, जेत्ती सब प्राचीन कट्ठे थे।
\v 19 तेबे तिने तिना खे नमस्ते करी की जो-जो काम तेसरी सेवकाईया रे जरिये दुजिया जातिया बीचे कित्ते थे, एक-एक करी की सब बताए।
\v 20 तिने ये सुणी की परमेशरो री महिमा कित्ती, तेबे तिने बोलेया, "ओ पाई! तूं देखणे लगी रा कि यहूदिया बीचा ते कई ह्जार आदमिये विश्वास कित्तेया और सब व्यवस्था री धुन लगाई राखोए
\v 21 और तिना खे तेरे बारे रे बताया कि तूं दुजिया जातिया बीचे रणे वाळे यहूदिया खे मूसे ते फिरने रे बारे रे सिखाएया और बोलोआ कि ना आपणे बच्चेया रा खतना कराओ और ना ई रवाजा पाँदे चलो, तो क्या करना चाईयो?
\v 22 लोका जरूर सुणना कि तूं आई रा।
\p
\v 23 इजी री खातर जो आसे ताखे बोलूँए, से कर, आसा गे एती चार आदमी ए, जिने मन्नत मानी राखी।
\v 24 तिना खे लयी की तेस साथे आपणे आपु खे शुध्द कर और तिना खे खर्चा दे, ताकि सेयो बाळ कटवाओ। तेबे सबी खे पता लगी जाणा कि जो गल्ला तिना खे तेरे बारे रे सिखाईया गईया, तिना री कोई जड़ निए, पर तूं आपु बी व्यवस्था खे मानी की तिजी रे मुताबिक चलेया
\v 25 पर तिना दुजिया जातिया रे बारे रे, जिने विश्वास कित्तेया, आसे ये फैंसला लयी की लिखी की पेजी राखेया कि सेयो मूर्तिया सामणे बलि कित्ते रे मासो ते, खूनो ते, गळा कोटे रे मासो ते और व्याभिचारो ते बचे रओ"।
\v 26 तेबे पौलुस तिना आदमिया खे लयी की दूजे दिने तिना साथे शुध्द ऊई की मन्दरो रे गया और बताई ता कि शुध्द ऊणे रे दिन, मतलब- तिना बीचा ते हर एकी खे चड़त चड़ाए जाणे तको रे दिन कदी पूरे ऊणे।
\s मन्दरो रे पौलुसो खे पकड़ना
\p
\v 27 जेबे सेयो सात दिन पूरे ऊणे वाळे थे, तेबे आसीया रे यहूदिये पौलुसो खे मन्दरो रे देखी की सब लोक उकसाये और ये बोली की से पकड़ी ता,
\v 28 "ओ इस्राएलियो! मदद सायीता करो, ये से ई आदमी ए, जो लोका खे और व्यवस्था खे और एथो री जगा रे बिरोदो रे, हर जगा रे सबी लोका खे सिखाओआ, एथो तक कि यूनानिया खे बी मन्दरो रे ल्यायी की तिने ये पवित्र जगा अशुध्द करी ती।
\v 29 तिने तो इजी ते पईले त्रुफिमुस इफिसीयो खे तेस साथे नगरो रे देखेया था और समजो थे कि पौलुस तेसखे मन्दरो रे ली आई रा।
\v 30 तेबे सारे नगरो रे आल्ला पड़ी गा और लोक दौड़ी की कट्ठे ऊई गे और पौलुसो खे पकड़ी की मन्दरो ते बारे कसीटी की ली आए और फटाफट द्वार बन्द करी ते।
\v 31 जेबे सेयो तेसखे काणा चाओ थे, तेबे पळटना रे सरदारो खे सन्देशा पऊँछेया कि सारे यरूशलेमो रे आल्ला पड़ी रा।
\p
\v 32 तेबे से फटाफट सिपाइया और सूबेदारा खे लयी की तिना गे थाले दौड़ी की आया और तिने तिना खे देखी की पौलुसो खे मारने कूटणे खे आथ चकेया।
\v 33 तेबे पळटणा रे सरदारे नेड़े आई की से पकड़ी ता और दो जंजीरा साथे बानणे री आज्ञा देयी की पूछणे लगेया कि "ये कुणे और इने क्या करी राखेया”?
\v 34 पर पीड़ा(भीड़) बीचा ते कोई कुछ बोलणे लगे और कोई कुछ और जेबे शोर-शराबे रे मारे ठीक सच्चाईया रा पता नि लगेया तो तेसखे गढ़ो रे लयी जाणे री आज्ञा दित्ती।
\v 35 जेबे से संगा पाँदे पऊँछेया, तेबे एड़ा ऊआ कि पीड़ा रे दबाओ री बजअ ते सिपाईया खे से चकी की निणा पड़ेया।
\v 36 कऊँकि लोका री पीड़ ये बोली की तेस पीछे पड़ी गी कि एसरा अन्त करी दो।”
\p
\v 37 जेबे सेयो पौलुसो खे गढ़ो रे निणे वाळे थे, तेबे तिने पळटणा रे सरदारो खे बोलेया, "क्या माखे आज्ञा आई कि आऊँ ताखे कुछ बोलूँ”? तिने बोलेया, "क्या तूं यूनानी जाणेया?
\v 38 क्या तूं से ई मिस्री निए, जो इना दिनो ते पईले बिरोदी बणाई की चार ह्जार कटारबन्द लोका खे जंगळो रे लयी गा था”?
\v 39 पौलुसे बोलेया, "आऊँ तो तरसुसो रा यहूदी आदमी ए, किलिकिया रा प्रसिध्द रणे वाळा निवासी आ और आऊँ तांते बिनती करूँआ कि माखे लोका ते गल्ला करने दे"।
\v 40 जेबे तिने आज्ञा दित्ती, तेबे पौलुसे संगाओ पाँदे खड़े ऊई की लोका खे आथो साथे सारा कित्तेया, जेबे सेयो चुप ऊई गे, तेबे से इब्रानी पाषा रे बोलणे लगेया।
\c 22
\s पीड़ा सामणे पौलुसो रा पाषण
\p
\v 1 "ओ पाईयो! और पितरो, मेरा जवाब सुणो, जो आऊँ एबे तुसा सामणे बोलणे लगी रा।”
\v 2 सेयो ये सुणी की कि से आसे साथे इब्रानी पाषा (भाषा)दे बोलोआ,और बी चुप ऊई गे।तेबे तिने बोलेया,
\v 3 "आऊँ तो यहूदी आदमी ए, सेयो ये जो किलिकिया रे तरसुसो रा जम्मे रा ए, पर एस नगरो रे गमलिएलो रे पैरा रे बैठी की पढ़ाई राखेया और बाप-दादेया री व्यवस्था री ठीक रीतिया रे सखाई राखेया और परमेशरो खे एड़ी धुन लगाई दी राखूँ था, जिंयां तुसे सब जणे आज लगाणे लगी रे।
\v 4 और मैं मर्द और जवाणस दूँईं खे बानी-बानी की और जेला रे पाई-पाई की एस पंथो खे एथो एक सताया कि सेयो मरवाई ते।
\v 5 एसा गल्ला रे बडे पुरोईत और सब बुजुर्ग गवा ए कि तिना बीचा ते आऊँ विश्वासी पाईया रे नाओ पाँदे चिट्ठिया लयी की दमिश्को खे जाणे लगी रा था, ताकि जो तेती बी ओ तिना खे बी सजा दलाणे खे बानी की यरूशलेमो खे ल्याऊँ।
\s आपणे दिल परिवर्तनो रा वर्णन
\r (प्रेरितों 9:1-19; 26:12-18)
\p
\v 6 जेबे आऊँ चलदे-चलदे दमिश्को रे नेड़े पऊँछेया, तेबे एड़ा ऊआ कि तकरीबन त्याड़िया जे सर्गो ते एकदम ज्‍योति मेरे चऊँ कनारे चमकी।
\v 7 और आऊँ थाले रूड़ी गा, तेबे मैं ये शब्द सुणेया कि 'ओ शाऊल! ओ शाऊल! तूं माखे कऊँ सताणे लगी रा”? मैं बोलेया कि 'ओ प्रभु! तूं कुणे”?
\v 8 तिने बोलेया, "आऊँ यीशु नासरी ए, जेसखे तूं सताएया"।
\v 9 और मेरे साथिया ज्‍योति तो देखी, पर जो मां साथे जपणे लगी रा था, तेसरा शब्द नि सुणेया।
\v 10 तेबे मैं बोलेया, "ओ प्रभु! आऊँ क्या करूँ”? प्रभुए माखे बोलेया, "उठी की दमिश्को रे जा और जो कुछ तेरे करने रा ए, तेती ताखे सब कुछ बताया जाणा"।
\v 11 जेबे तेसा ज्‍योतिया रे तेजो रे मारे माखे कुछ नि दिशेया, तेबे आऊँ आपणे साथिया रे आथ पकड़ी की दमिश्को रे आया।
\p
\v 12 “तेबे हनन्याह नाओ रा व्यवस्था रे मुताबिक एक भक्त आदमी, जो तेती रणे वाळे सबी यहूदिया बीचे सुनाम था, मांगे आया।
\v 13 और खड़े ऊई की माखे बोलेया कि ओ शाऊल पाई फेर देखणे लगी जा; तेसी बख़ते मेरी आखी खुली गिया और मैं से देखेया।
\v 14 तेबे तिने बोलेया, "आसा रे बाप-दादेया रे परमेशरे तूं इजी री खातर ठराई ; ताकि तूं तेसरी इच्छा खे जाणे और तेस तर्मियो खे देखी सके और तेसरे मुओ ते गल्ला सुणी सके।
\v 15 कऊँकि तूं तेसरी तरफा ते सबी आदमिया सामणे तिना गल्ला रा गवा ऊणा, जो तैं देखी राखिया और सुणी राखिया।
\v 16 एबे देर कऊँ लगी रा करने? उठ बपतिस्मा लओ और तेसरा नाओ लयी की आपणे पापो खे तोओ।’
\s दुजिया जातिया रे प्रचारो रा आहवान
\p
\v 17 “जेबे आऊँ फेर यरूशलेमो रे आई की मन्दरो रे प्रार्थना लगी रा था करने, तेबे बेओश ऊई गा।
\v 18 और तिने देखेया कि से माखे बोलोआ कि फटाफट यरूशलेमो ते निकळी जा, कऊँकि तिना मेरे बारे रे तेरी गवाई नि मानणी।
\v 19 मैं बोलेया कि 'ओ प्रभु! तुसे तो जाणोए कि आऊँ तुसा पाँदे विश्वास करने वाळेया खे जेला रे पाऊँ था और जगा-जगा आराधनालय रे कुटवाऊँ था।
\v 20 और जेबे तेरे गवा स्तिफुनुसो रा खून बईणे लगी रा था, तेबे आऊँ बी तेथी खड़ा था और एसा गल्ला रे शामिल था और तेसखे काणे वाळेया रे टालेया री देख-रेख करूँ था'।
\v 21 और तिने माखे बोलेया कि 'चली जा', कऊँकि मां तूं दुजिया जातिया गे दूर-दूर पेजणा"।
\p
\v 22 सेयो एसा गल्ला तक तेसरी सुणदे रये, तेबे जोरी की बोलणे लगे कि "एड़े आदमिये रा अन्त करो, एसरा जिऊँदा रणा ठीक निए"।
\v 23 जेबे सेयो चिंगणे, टाले सेटणे और सर्गो रे तूड़ उड़ाओ थे,
\v 24 तेबे पळटणा रे सरदारे बोलेया कि "एसखे गढ़ो रे लयी जाओ और कोड़े बाई कि परखो, ताकि माखे बी पता लगो कि लोक किजी री बजअ ते एसरे बिरोदो रे एड़े चिंगणे लगी रे"।
\v 25 जेबे तिने से तसमेया साथे बानेया, तेबे पौलुसे तेस सूबेदारो ते, जो नेड़े था खड़ेया रा बोलेया कि "क्या ये ठीक ए कि तुसे एक रोमी आदमिए खे और से बी बिना दोषो ते, कोड़े बाओ”?
\v 26 सूबेदारे ये सुणी की पळटणा रे सरदारो गे जाई की बोलेया कि "तूं ये क्या लगी रा करने? ये तो रोमी आदमी ए"।
\v 27 तेबे पळटणा रे सरदारे तेसगे आई की बोलेया, "मांगे बता कि क्या तूं रोमी ए”? तिने बोलेया, "आ"।
\v 28 ये सुणी की पळटणा रे सरदारे बोलेया, "मैं रोमी ऊणे रा पद बऊत पैसे देयी की पाई राखेया”। पौलुसे बोलेया, "आऊँ तो जन्मो ते ई रोमी ए"।
\v 29 तेबे सेयो लोक जो तेसखे परखणे वाळे थे। सेयो फटाफट तेस गे ते आटी गे और पळटणा रा सरदार बी ये जाणी की कि ये रोमी ए और मैं ये बानी राखेया, डरी गा।
\s बड़ी सभा सामणे पौलुस
\p
\v 30 दूजे दिने से ठीक-ठीक जाणने री इच्छा ते कि यहूदी तेस पाँदे कऊँ दोष लगाणे लगी रे, तेसरे बन्दन खोली ते और बडा पुरोईत और सारी सभा खे कट्ठे ऊणे री आज्ञा दित्ती और पौलुस थाले ल्यायी की तिना सामणे खड़ा करी ता।
\c 23
\s बड़ी सभा सामणे पौलुस
\p
\v 1 पौलुसे महासभा खे टकटकी लगाई की देखेया और बोलेया, "ओ पाईयो! मैं आजो तक परमेशरो खे बिल्कुल सच्चाईया साथे जीवन बिताया"।
\v 2 हनन्याह बडे पुरोईते, तिना री, जो तेसगे खड़ी रे थे, तेसरे मुओ रे थप्पड़ बाणे खे बोलेया।
\v 3 तेबे पौलुसे तेसखे बोलेया, "ओ चूना फिरी री पीत, परमेशरे तूं काणा, तूं व्यवस्था रे मुताबिक मेरा न्याय करने बैठी रा और तेबे क्या व्यवस्था रे खलाफ माखे बाणे खे बोलणे लगी रा”?
\v 4 जो नेड़े थे खड़े रे तिने बोलेया, "क्या तूं परमेशरो रे बडे पुरोईतो खे बुरा लगी रा बोलणे”?
\v 5 पौलुसे बोलेया, "ओ पाईयो! माखे नि था पता कि ये बडा पुरोईत ए, कऊँकि लिखी राखेया कि आपणे लोका रे प्रदानो खे बुरा नि बोल"।
\p
\v 6 तेबे पौलुसे ये जाणी की कि कितणे सदुकी ए और कितणे फरीसी ए, सभा रे आका पाई की बोलेया, "ओ पाईयो! आऊँ फरीसी और फरीसिया रे वंशो रा ए, मरे रेया री उम्मीद और दुबारा जिऊँदा ऊणे रे बारे रे मेरा मुकद्दमा ऊणे लगी रा"।
\v 7 जेबे तिने ये गल्ल बोली तेबे फरीसी और सदुकिया बीचे चगड़ा ऊणे लगेया और सभा रे फूट पड़ी गी।
\v 8 कऊँकि सदुकी तो ये बोलो थे कि ना तो दुबारा जिऊँदा ऊणा ए, ना स्वर्गदूत और ना आत्मा ए, पर फरीसी दूँई खे मानो थे।
\v 9 तेबे बऊत आल्ला पड़ी गा और बऊत शास्त्री, जो फरीसिया रे दलो रे थे, उठी की ये बोली की चगड़ने लगे कि "आसे एस आदमिए रे कोई बुराई नि पाँदे और अगर कोई आत्मा या स्वर्गदूत एस साथे बोलेया, तो तेबे क्या ए”?
\v 10 जेबे बऊत चगड़ा ऊई गा, तेबे पळटणा रे सरदारे, इजी रे डरो ते कि से केथी पौलुसो रे टुकड़े-टुकड़े नि करी देओ, पळटणा खे आज्ञा दित्ती कि "उतरी की तेसखे तिना बीचा ते जबरदस्ती खिंजी की निकयाळो और गढ़ो रे ली आओ"।
\v 11 तेसी राती प्रभुए तेसगे आई की बोलेया, "ओ पौलुस! इम्मत राख, कऊँकि जेड़ी तैं यरूशलेमो रे मेरी गवाई दित्ती, तेड़ी ई ताखे रोमो रे बी गवाई देणी पड़नी"।
\s पौलुसो री अत्या री साजिस
\p
\v 12 जेबे दिन ऊआ, तेबे यहूदिये एक ऊई की बोलेया और कसम खाई कि "जदुओ तक आसे पौलुसो खे काई नि देऊँगे, तदुओ तक खाऊँगे या पियुँगे तो आसा पाँदे धिक्कार ए"।
\v 13 जिने आपु बीचे ये कसम खाई, सेयो चाळिया ते पाँदे थे।
\v 14 तिने बडा पुरोईत और बुजुर्गा गे आई की बोलेया कि "आसे ये ठाणी राखेया कि जदुओ तक आसे पौलुसो खे नि काई लऊँ गे, तदुओ तक अगर कोई कुछ चाखो गा बी, तो आसा पाँदे धिक्कारो पाँदे धिक्कार ए"।
\v 15 इजी री खातर एबे महासभा समेत पळटणा रे सरदारो खे समजयाओ कि तेसखे तांग्गे ली आओ, मानेया कि तुसे तेसरे बारे रे ओर बी परख करना चाओए और आसे तेसरे पऊँछणे ते पईले ई, तेसखे काणे खे त्यार रणे।
\v 16 और पौलुसो रे पाणजे सुणेया कि सेयो तेसखे काणे री ताका रे ए, तेबे तिने पौलुसो खे गढ़ो रे जाई की सन्देशा दित्तेया।
\v 17 पौलुसे सूबेदारा बीचा ते एकी खे आपु गे बुलाई की बोलेया, "एस जवानो खे पळटणा रे सरदारो गे लयी जाओ, ये तेसखे कुछ बोलणा चाओआ"।
\v 18 तेबे तिने से पळटणा रे सरदारो गे लयी जाई की बोलेया, "पौलुस बन्दुए माखे बुलाई की बिनती कित्ती कि ये जवान पळटणा रे सरदारो ते कुछ बोलणा चाओआ, एसखे तेसगे लयी जा"।
\p
\v 19 पळटणा रे सरदारे तेसरा आथ पकड़ी की और तेसखे लग जे लयी जाई की पूछेया कि "मांगे क्या बोलणा चाएया”?
\v 20 तिने बोलेया, "यहूदिये एकता करी राखी कि तांते बिनती करो कि काल पौलुसो खे महासभा रे ल्याओ, मानेया कि तूं ओर ठीक तरअ ते तेसखे परखणा चाएया।
\v 21 पर तिना री नि मानणी, कऊँकि तिना बीचा ते चाळी आदमिया ते पाँदे तेसखे काणे री ताका रे ए, जिने ये ठाणी ला रा कि जदुओ तक आसे पौलुसे खे काई नि देऊँगे, तदुओ तक खाऊँ, पिऊँगे तो आसा पाँदे धिक्कार ए, और यबु सेयो त्यार ए और तेरे वचनो री उम्मीद देखणे लगी रे"।
\v 22 तेबे पळटणा रे सरदारे जवानो खे ये आज्ञा देयी की बिदा कित्तेया कि "केसी गे नि बोलणा कि तैं मांगे ये गल्ल बोली राखी"।
\s पौलुसो खे फेलिक्सो गे पेजणा
\p
\v 23 तेबे तिने दो सूबेदारा खे बुलाई की बोलेया, "दो सौ सिपाई, सत्तर सवार और दो सौ भालैत, पहर राथियो खे कैसरिया खे जाणे खे त्यार करी की राखो
\v 24 और पौलुसो री सवारिया खे कोड़े त्यार राखो, ताकि तेसखे फेलिक्स हाकिमो गे ठीक-ठाक पऊँछाया जाओ"।
\v 25 तिने ईंयां पत्री बी लिखी;
\v 26 "महाप्रतापी फेलिक्स हाकिमो खे क्लौदियूस लूसियासो री नमस्ते।
\v 27 ये आदमी यहूदिये पकड़ी की काणा चाया, पर जेबे माखे पता लगेया कि ये रोमी ए, तेबे पळटन लयी की छुड़ाई की ली आया।
\v 28 आऊँ जाणना चाऊँ था कि सेयो एस पाँदे किजी री बजअ ते दोष लगी रे लगाणे, इजी री खातर आऊँ तेसखे तिना री महासभा रे लयी गा।
\v 29 तेबे माखे पता लगी गा कि सेयो आपणी व्यवस्था रे बईसो रे बारे रे एस पाँदे दोष लगी रे लगाणे, पर काणे जोगा और बानणे जोगा एसदे कोई दोष निए।
\v 30 जेबे मांगे बताया गया कि सेयो लोक एसखे काणे री ताका रे लगी रे, तो मैं फटाफटा से तांगे पेजी ता और दुश्मणा खे बी आज्ञा दित्ती कि तां सामणे तेसखे निर्दोष करे यो"।
\p
\v 31 तो तेबे जिंयां सिपाईया खे आज्ञा दित्ती थी तिंयां ई पौलुसो खे रातो-रात अन्तिपत्रिसो खे ली आए।
\v 32 दूजे दिने सेयो सवारा खे तेस साथे जाणे खे छाडी की आपु गढ़ो खे वापस आई गे।
\v 33 तिने कैसरिया रे पऊँछी की हाकिमो खे पत्री दित्ती और पौलुस बी तेस सामणे खड़ा कित्तेया।
\v 34 तिने पढ़ी की पूछेया कि "ये आदमी कुण जे देशो रा ए”? और जेबे जाणी ला कि किलिकिया रा ए, तो तेसखे बोलेया, "जेबे तेरे दुश्मण बी आओगे, तेबे आऊँ तेरा मुकद्दमा करूँगा"।
\v 35 तिने तेसखे हेरोदेसो रे किले रे पईरे रे राखणे री आज्ञा दित्ती।
\c 24
\s हाकिम फलिक्सो सामणे पौलुस
\p
\v 1 पांज दिना ते बाद हनन्याह महायाजक कई बुजुर्ग और तिरतुल्लुस नाओ रे केसी वकीलो खे साथे लयी की आया, तिने हाकिमो सामणे पौलुसो पाँदे नालिश कित्ती।
\v 2 जेबे से बुलाया, तेबे तिरतुल्लस तिना पाँदे दोष लगाई की बोलणे लगेया, "ओ महाप्रतापी फिलेक्स! तेरे जरिये जो आसा खे बड़ा राम मिलोआ और तेरे प्रबन्धो ते इना जातिया खे कितणिया बुराईया सुदारिया जाओईया,
\v 3 इना खे आसे हर जगा और हर प्रकारो ते धन्यवादो साथे मानुंए।
\v 4 पर इजी री खातर कि ताखे ओर दु:ख नि देणा चांदे, आऊँ तांते बिनती करूँआ कि कृपा करी की म्हारिया दो-एक गल्ला सुणी लो।
\v 5 कऊँकि आसे ये आदमी उपद्रवी और दुनिया रे सारे यहूदिया बीचे बवाल करने वाळा और नासरियो रे कूपंथो रा मुखिया पाई राखेया।
\v 6 इने मन्दर अशुध्द करना चाया पर आसे ये पकड़ी ता।( आसे एसखे आपणी व्यवस्था रे मुताबिक सजा दित्ती ऊँदी)
\v 7 पर पळटणा रे सरदार लूसीयासे ये आसा ते जबरदस्ती छुड़ाईला,
\v 8 (और दुश्मणा खे तां सामणे आऊणे खे बोलेया इना सबी गल्ला खे जिना रे बारे रे आसे एस पाँदे दोष लगाणे लगी रे, ताखे आपु ई एसखे परखी की पता लगी जाणा"।
\v 9 यहूदिये बी तेसरा साथ देयी की बोलेया कि "यो गल्ला ईंयां ई आईया।
\s पौलुसो रा जवाब
\p
\v 10 जेबे हाकिमे पौलुसो खे बोलणे खे सारा(संकेत) कित्तेया, तेबे तिने जवाब दित्तेया कि "जेबे माखे पता लगेया कि तूं बऊत साला ते एसा जातिया रा न्याय करदा आई रा, खुशिया साथे आपणा जवाब देऊँआ।
\v 11 तूं आपु जाणी सकेया कि जदुओ ते आऊँ यरूशलेमो रे आराधना करने खे आया, माखे बारा दिना ते ज्यादा नि ऊई रे।
\v 12 और तिने आऊँ ना मन्दरो रे, ना आराधनालय, ना नगरो रे केसी साथे बईस करदे या पीड़(भीड़) लगांदे ऊए देखेया,
\v 13 और ना ई सेयो तिना गल्ला खे, जिना रा सेयो मां पाँदे दोष लगाणे लगी रे, तां सामणे सच साबित करी सकोए।
\v 14 पर आऊँ तां सामणे ये मानी लऊँआ कि जेस पंथो खे यो कुपंथ बोलोए तेसरी ई रीतिया ते आऊँ आपणे बाप-दादेया री सेवा करूँआ और जो गल्ला व्यवस्था और भविष्यबक्तेया री कताबा रे लिखी राखिया, तिना सबी पाँदे विश्वास करूँआ
\v 15 और परमेशरो ते उम्मीद राखूँआ कि जो सेयो आपु बी राखोए कि तर्मी और पापी दूँई रा जी उठणा ऊणा।
\v 16 इजी ते आऊँ आपु बी कोशिश करूँआ कि परमेशरो री और आदमिया री तरफा ते मेरा विवेक सदा निर्दोष रओ।
\v 17 बऊत साला ते बाद आऊँ आपणे लोका खे दान पऊँछाणे और पेंट चड़ाणे आया था।
\p
\v 18 तिने आऊँ मन्दरो रे शुध्द दशा रे और बिना पीड़ा ते और बिना दंगा करदे ऊए पेंट चड़ांदे ऊए देखेया- पर आ, आसीया रे कई यहूदी थे, तिना खे ठीक था
\v 19 कि अगर मेरे बिरोदो रे तिना री कोई गल्ल ओ तो, एती मां सामणे आई की मां पाँदे दोष लगांदे।
\v 20 या यो आपु ई बोलो कि जेबे आऊँ महासभा सामणे खड़ा था, तेबे इने मांदे कुण जा अपराध पाया?
\v 21 `एसा एकी गल्ला खे छाडी की जो मैं इना बीचे आका पाई की बोली थी कि "मरे ऊए रे जिऊँदे ऊणे रे बारे रे आज मेरा तुसा सामणे मुकद्दमा ऊणे लगी रा"।
\v 22 फेलिक्से जो एस पंथो रिया गल्ला ठीक-ठीक जाणो था, सेयो ये बोली की टाळी ते कि "जेबे पळटणा रा सरदार लूसियास आऊणा, तेबे तुसा री गल्ला रा फैंसला करूँगा"।
\v 23 और सूबेदारो खे बोलेया, "पौलुसो खे कुछ टीअल(छूट) देई की रखवाळी करेयो और तेसरे दोस्ता बीचा ते केसी खे बी तेसरी सेवा करने ते नि रोकणा"।
\s फेलिक्स और द्रुसिल्ला रे सामणे पौलुस
\p
\v 24 थोड़े दिनो ते बाद फेलिक्स आपणी लाड़िया खे, जो यहूदिणी थी, साथे लयी की आया और पौलुसो खे बुलाई की तेस विश्वासो रे बारे दे, जो यीशु मसीह पाँदे ए, तेसते सुणेया।
\v 25 जेबे से तर्म, संयम और आऊणे वाळे न्याय रे बारे रे बताओ था, तेबे फेलिक्से खतरनाक तरीके रे बोलेया, "यबु तो जा, मौका मिलणे पाँदे मां तूं फेर बुलाणा"।
\v 26 तेसखे पौलुसो ते कुछ पैसे मिलणे री बी उम्मीद थी, इजी री बजअ ते से तेसखे ओर बी बुलाई-बुलाई की गल्ला करो था।
\v 27 पर जेबे दो साल बीती गे, तेबे पुरकियुस फेस्तुस फेलिक्सो री जगा पाँदे आया और फेलिक्स यहूदिया खे खुश करने री इच्छा ते पौलुसो खे बन्दुआ ई छाडी गा।
\c 25
\s पौलुसो रा राजे सामणे दुहाई देणा
\p
\v 1 फेस्तुस तेस प्रांतो रे पऊँछी की तीन दिन बाद कैसरिया ते यरूशलेमो खे गया।
\v 2 तेबे बडे पुरोईते और यहूदिया रे बड़े लोके तेस सामणे पौलुसो पाँदे आरोप लगाये।
\v 3 और तेसते बिनती करी की तेसरे बिरोदो रे ये बर चाया कि से तेसखे यरूशलेमो खे बुलाओ, कऊँकि सेयो तेसखे बाटा रे ई काणे री ताका रे थे।
\v 4 फेस्तुसे बोलेया, "पौलुस कैसरिया रे पईरे रे ए और मां आपु तेती चट ई जाणा"।
\v 5 फेर बोलेया, "जो तुसा बीचे अक्क राखोए, सेयो बी साथे चलो और अगर इने आदमिये कुछ बुरा काम करी राखेया, तो तेस पाँदे दोष लगाओ"।
\p
\v 6 तिना बीचे कोई से आठ-दस दिन रयी की कैसरिया खे गया और दूजे दिने न्याय आसनो पाँदे बैठी की पौलुसो खे ल्याऊणे री आज्ञा दित्ती।
\v 7 जेबे से आया, तेबे जो यहूदी यरूशलेमो ते आई रे थे, तिने नेड़े-तेड़े खड़ी की तेस पाँदे बऊत सारे दोष लगाए, जिना रा तिना गे कोई सबूत नि था।
\v 8 पर पौलुसे जवाब दित्तेया, "मैं ना तो यहूदिया री व्यवस्था रा, ना ई मन्दरो रा और ना ई कैसरो रे खलाफ कुछ अपराध करी राखेया"।
\v 9 तेबे फेस्तुसे यहूदिया खे खुश करने री इच्छा ते पौलुसो खे बोलेया, "क्या तूं यरूशलेमो खे जाणा चाएया और तेती मां सामणे तेरे एस मुकद्दमे रा फैंसला कित्तेया जाओ"?
\v 10 पौलुसे बोलेया, "आऊँ कैसरो रे न्याय आसनो सामणे खड़ी रा, मेरे मुकद्दमे रा एथी फैंसला ऊणा चाईयो, जेड़ा तूं अच्छी तरअ ते जाणेया कि यहूदिया रा मैं कुछ बी अपराध निए कित्ते रा।
\v 11 अगर आऊँ अपराधी ए और काणे जोगा कुछ अपराध करी राखेया, तो मरने ते नि मुकरदा, पर जिना गल्ला रा यो मां पाँदे दोष लगाणे लगी रे, अगर तिना बीचा ते कोई गल्ल सच नि ऊई, तो कोई माखे तिना रे आथो रे नि देयी सकदा। आऊँ कैसरो री दुहाई देऊँआ"।
\v 12 तेबे फेस्तुसे मन्त्रिया री सभा साथे बात-चीत करी की बोलेया, "तैं कैसरो री दुहाई देयी राखी, तूं कैसरो गे ई जाणा"।
\s राजा अग्रिप्पा सामणे पौलुस
\p
\v 13 कुछ दिन बितणे ते बादो ते अग्रीप्पा राजा और बिरनिके कैसरिया रे आई की फेस्तुसो खे मिले।
\v 14 तिना रे बऊत दिन तक तेती रणे ते बादो ते फेस्तुसे पौलुसो रे बारे रे राजे गे बताया कि "एक आदमी ए, जेसखे फेलिक्स बन्दुआ छाडी गा रा।
\v 15 जेबे आऊँ यरूशलेमो रे था, तेबे बडे पुरोईते और यहूदिया रे बुजुर्गे तेस पाँदे आरोप लगाया और चाया कि तेस खे सजा मिलो।
\v 16 पर मैं तिना खे बोलेया कि रोमिया री एड़ी रवाज निए कि केसी आदमिए खे सजा मिलो, जदुओ तक अपराधियो खे तेस पाँदे दोष लगाणे वाळे रे आमणे-सामणे खड़े ऊई की दोषो रा जवाब देणे रा अवसर नि मिलो।
\v 17 तो जेबे सेयो एती कट्ठे ऊए, तेबे मैं देर नि कित्ती, पर दूजे ई दिने न्याय आसनो रे बैठी की तेस आदमिए खे ल्याऊणे री आज्ञा दित्ती।
\v 18 जेबे तेसरे दुश्मण खड़े ऊए, तेबे तिने एड़ी बुरी गल्ला रा दोष नि लगाया, जेड़ी आऊँ समजुं था।
\v 19 पर सेयो आपणे मत और यीशु नाओ रे केसी आदमिए रे बारे दे, जो मरी गा था और पौलुस तेसखे जिऊँदा बताओआ, बईस करो थे।
\v 20 आऊँ ऊळझणा रे पड़ी गा कि इना गल्ला रा पता किंयां लगाऊँ? इजी री खातर मैं तेसते पूछेया, क्या तां यरूशलेम जाणा चाएगा, ताकि तेती इना गल्ला रा फैंसला ओ?
\v 21 पर जेबे पौलुसे दुहाई दित्ती कि मेरे मुकद्दमे रा फैंसला महारजाधिराजो गे ओ, तो तेबे मैं आज्ञा दित्ती कि जदुओ तक तेसखे कैसरो गे नि पेजूँ, तदुओ तक तेसखे कैदा रे राखेया जाओ"।
\v 22 तेबे अग्रिप्पे फेस्तुसे खे बोलेया, "आऊँ बी तेस आदमिए री सुणना चाऊँआ”। तिने बोलेया, "तां काल सुणी लणी"।
\p
\v 23 तेबे दूजे दिने, जेबे महा राजा अग्रिप्पा और बिरनीके बड़ी धूमधामा साथे पळटणा रे सरदार और नगरो रे बड़ेया लोका साथे दरबारो रे पऊँछेया, तेबे फेस्तुसे आज्ञा दित्ती कि पौलुसो खे ली आओ।
\v 24 फेस्तुसे बोलेया, "ओ महाराज अग्रिप्पा और सब लोको, जो आसा साथे एती ए, तुसे एस आदमिए खे देखोए, जेसरे बारे रे सारे यहूदिये यरूशलेम और एती बी चींगी-चींगी की मांते बिनती कित्ती कि एसरा जिऊँदा रणा ठीक निए।
\v 25 पर मैं जाणी ला की तिने एड़ा कुछ नि करी राखेया की तेसखे मारी देओ,और बल्कि तिने आपु ई महाराजे री दोहाई दित्ती, तेबे मैं तेसखे पेजणे रा फैंसला कित्तेया।
\v 26 पर मैं तेसरे बारे रे कोई ठीक गल्ल नि पाई, ताकि आपणे स्वामिये खे लिखूँ, इजी री खातर आऊँ एसखे तुसा सामणे और महाराज अग्रिप्पा तां सामणे ल्यायी राखेया, ताकि परखणे ते बाद माखे कुछ लिखणे खे मिलो
\v 27 कऊँकि बन्दुओ खे पेजणा और जो तेस पाँदे दोष लगाई राखे, सेयो नि बताणे, माखे बेकार लगोआ"।
\c 26
\s अग्रिप्पा रे सामणे पौलुसो रा स्पष्टीकरण
\p
\v 1 अग्रिप्पे पौलुसो खे बोलेया, "ताखे आपणे बारे रे बोलणे री आज्ञा आए”। तेबे पौलुस आथ आगे करी की जवाब देणे लगेया,
\v 2 "ओ अग्रिप्पा राजा! जितणी गल्ला रा यहूदी मां पाँदे दोष लगाणे लगी रे, आज तां सामणे तिना रा जवाब देणे खे आऊँ आपु खे धन्य समजुंआ।
\v 3 खास कर इजी खे कि तूं यहूदिया रे सब व्यवहार और बईसा खे जाणेया। तेबे आऊँ बिनती करूँआ कि शान्त ऊई की मेरी सुणो।
\p
\v 4 “जेड़ा मेरा चाल-चलण शुरुओ ते आपणी जातिया बीचे और यरूशलेमो रे था, ये सब यहूदी जाणोए।
\v 5 सेयो अगर गवाई देंणा चाओए, तो शुरूओ ते माखे पछयाणोए कि आऊँ फरीसी ऊई की आपणे तर्मो रे सबी ते खरे पन्थो रे मुताबिक चलेया।
\v 6 और एबे तेस वादे री उम्मीदा री बजअ ते, जो परमेशरे आसा रे बाप-दादेया साथे कित्ती थी, मां पाँदे मुकद्दमा चली रा।
\v 7 तेसी वादे रे पूरे ऊणे री उम्मीद लगाए रे आसा रे बारा गोत्र, आपणे सारे मनो ते रात-दिन परमेशरो री सेवा करदे आई रे। ओ राजा! इजी उम्मीदा रे बारे रे यहूदी मां पाँदे दोष लगाणे लगी रे।
\v 8 जबकि परमेशर मरे रेया खे जिऊँदा करोआ, तो तुसा रे एती, ये गल्ल कऊँ विश्वासो जोगी नि समजी जांदी?
\p
\v 9 "मैं बी सोचेया था कि यीशु नासरियो रे नाओ रे बिरोदो रे माखे बऊत कुछ करना चाईयो।
\v 10 और मैं यरूशलेमो रे एड़ा ई कित्तेया और बडे पुरोईता ते अक्क पाई की बऊत सारे लोक जेला रे पाए और जेबे सेयो काए जाओ थे, तो आऊँ बी तिना रे बिरोदो रे आपणी सम्मति देऊँ था।
\v 11 आऊँ हर आराधनालय रे तिना खे कूटी-कूटी की यीशुए री निन्दा करवाऊँ था, एथो तक कि रोषो रे मारे इतणा पागल ऊई गा कि बारले नगरो रे जाई की बी तिना खे सताऊँ था"।
\s आपणा दिल बदळने रा बर्णन
\r (प्रेरितों 9:1-19; 22:6-16)
\p
\v 12 “एसी धुना रे जेबे आऊँ बडे पुरोईता ते अक्क और आज्ञा-पत्र लयी की दमिश्को खे जाणे लगी रा था,
\v 13 तेबे ओ राजा! बाटा रे त्याड़िया जे, मैं सर्गो ते एक सूरजो रे तेजो ते बी बढ़ी की एक जोति आपु पाँदे और साथे चलणे वाळेया रे चऊँ कनारे चमकदी ऊई देखी।
\v 14 और जेबे आसे सब जमिना पाँदे पड़ी गे, तेबे मैं इब्रानी पाषा(भाषा) रे मां साथे बोलदे ऊए ये शब्द सुणेया कि 'ओ शाऊल! ओ शाऊल! तूं माखे कऊँ सताणे लगी रा? पईने पाँदे ताखे लाते बाह्णा कठण आ'।
\v 15 मैं बोलेया 'ओ प्रभु! तूं कुणे'? प्रभुए बोलेया, 'आऊँ यीशु मसीह ए, जेसखे तूं सताएया।
\v 16 पर तूं ऊठ, आपणे पैरा पाँदे खड़ा ओ, कऊँकि मैं ताखे इजी री खातर दर्शन देयी राखेया, ताकि ताखे तिना गल्ला रा सेवक और गवा ठराऊँ, जो तैं देखी राखिया और तिना रा बी, जिना री तंईं मां ताखे दर्शन देणा
\v 17 और मां तूं लोका ते और दुजिया जातिया ते बचाणा, जिना गे आऊँ ताखे एबे इजी री खातर पेजूँआ,
\v 18 कि तूं तिना री आखी खोल, ताकि सेयो न्हेरे ते जोतिया री तरफा खे और शैतानो रे अक्को ते परमेशरो री तरफा खे फिरो, ताकि सेयो पापो री माफी और तिना लोका साथे जो मां पाँदे विश्वास करोए, जायदाद पाओ'।
\s आपणे कामो रा बर्णन
\p
\v 19 “तो ओ अग्रिप्पा राजा! मैं तेस स्वर्गियो री गल्ल नि टाळी।
\v 20 पर पईले दमिश्को रे और तेबे यरूशलेमो रे रणे वाळेया खे, तेबे यहूदिया रे सारे देशो रे और दुजिया जातिया खे समजयांदा रया कि मन फिराओ और परमेशरो री तरफा खे फिरी की मन फिराणे जोगा काम करो।
\v 21 इना गल्ला री बजअ ते यहूदी माखे मन्दरो रे पकड़ने और काणे री कोशिश करो थे।
\v 22 पर परमेशरो री मइरबानिया ते आऊँ आजो तक बणी रा और छोटे-बड़े सबी सामणे गवाई देऊँआ और तिना गल्ला खे छाडी की ओर कुछ नि बोलदा, जो भविष्यबक्ते और मूसे बी बोलेया कि ऊणे वाळिया ए'
\v 23 कि मसीहे खे दु:ख ऊणा और तेस ई सबी ते पईले मरे देया बीचा ते जिऊँदे ऊई की आसा रे लोका बीचे और दुजिया जातिया बीचे जोतिया रा प्रचार करना"।
\p
\v 24 जेबे से ईंयां जवाब देणे लगी रा था, तेबे फेसतुसे जोरी की बोलेया, "ओ पौलुस, तूं पागल ऊई गा रा, ज्यादा पढ़ाईये तूं पागल बणाई ता दा"।
\v 25 पर पौलुसे बोलेया, "ओ महाप्रतापी फेस्तुस! आऊँ पागल निए, पर सच्चाई और बुध्दिया री गल्ल करूँआ।
\v 26 राजा बी जेस सामणे आऊँ निडर ऊई की बोलणे लगी रा, इना गल्ला खे जाणोआ और माखे विश्वास ए कि इना गल्ला बीचा ते कोई एसते छीपी दी निए, कऊँकि ये घटणा कोई कुणे रे नि ऊई री"।
\v 27 "ओ अग्रिप्पा राजा! क्या तूं भविष्यबक्तेया पाँदे विश्वास करेया? आ, आऊँ जाणुंआ कि तूं विश्वास करेया"।
\v 28 तेबे अग्रिप्पे पौलुसो खे बोलेया, "तूं थोड़ा जा ई समजयाणे ते माखे मसीह बनाणा चाएया”?
\v 29 पौलुसे बोलेया, "मेरी परमेशरो ते ये प्रार्थना ए कि क्या थोड़े जे, क्या बऊत जे, बस तूं ई नि, पर जितणे लोक आज मेरी सुणने लगी रे, इना बन्धना खे छाडी की सेयो मां जेड़े ऊई जाओ"।
\v 30 तेबे राजा, हाकिम और बिरनिके और तिना साथे बैठणे वाळे खड़े ऊई गे
\v 31 और लग जे जाई की आपु बीचे बोलणे लगे, "ये आदमी एड़ा कुछ तो नि करदा, जो मौत या फसणे जोगा ओ"।
\v 32 अग्रिप्पे फेस्तुसो खे बोलेया, "अगर ये आदमी कैसरो री दुहाई नि देंदा, तो छूटी सको था"।
\c 27
\s पौलुसो री रोम–यात्रा : क्रेते तक
\p
\v 1 जेबे ये पक्का ऊई गा कि आसे जाह्जो रे इटलिया खे जाइये, तो तेबे तिने पौलुस और कुछ ओर कैदी बी यूलियुस नाओ री अगुस्तुसो री पळटणा रे एक सूबेदारो रे आथो रे देयी ते।
\v 2 अद्रमुत्तियुमो रे एक जाह्जो पाँदे, जो आसीया रे कनारे री जगा रे जाणे वाळा था, चड़ी की आसे से खोली ता और अरिस्तर्खुस नाओ रा थिस्सलुनीके रा एक मकिदुनी आसा साथे था।
\v 3 दूजे दिने आसे सैदा रे लंगर पाया और यूलियुसे पौलुसो पाँदे कृपा करी की से साथिया गे जाणे दित्तेया ताकि सेयो तेसरा आदर सत्कार करो।
\v 4 तेथा ते जाह्ज खोली की अव्वा रे बिरूद ऊणे री बजअ ते आसे साइप्रसो री आड़ा रिये चले
\v 5 और किलिकिया और पंफूलिया रे नेड़े समुद्रो रे ऊई की लूसिया रे मूरा रे उतरे।
\v 6 तेती सूबेदारो खे सिकन्दरिया रा एक जाह्ज इटलिया खे जांदा ऊआ मिलेया और तिने आसे तिदे चड़ाई ते।
\v 7 जेबे आसे बऊत दिन तक, आऊळे-आऊळे चली की मुश्कला ते कनिदुसो रे सामणे पऊँछे, तो तेबे कऊँकि अव्वा आसा खे आगे जाणे नि देओ थी, आसे सलमोने रे सामणे ते ऊई की क्रेते री आड़ा रे चले
\v 8 और तिजी रे कनारे-कनारे पाँदे मुश्कला ते चली की 'शुभलंगबारी' नाओ री एक जगा रे पऊँछे, जेथा ते लसया नगर नेड़े था।
\p
\v 9 जेबे बऊत दिन बीती गे और जलयात्रा रे कठणाई तेबे ओ थी, कऊँकि बअरतो रे दिन एबे बीती गे थे। तेबे पौलुसे सेयो ये बोली की समजयाए,
\v 10 "ओ सज्जनो! माखे एड़ा लगोआ कि एसा यात्रा रे विपदा और बऊत नुकशाण, माल और जाह्जो रा ई नि, बल्कि म्हारे प्राणो रा बी ऊणे वाळा ए"।
\v 11 पर सूबेदारे पौलुसो री गल्ला ते बढ़ी की कप्तान और जाह्जो रे मालको री गल्ल मानी।
\v 12 से बन्दरगाह ठण्ड बिताणे खे ठीक नि थी, इजी री खातर बऊतो रा बिचार ऊआ कि अगर तेथा ते जाह्ज खोली की अगर किंयां बी ऊई सको, तो फीनिक्सो रे पऊँछी की ठण्ड बिताईये। ये तो क्रेते री एक बन्दरगाह ए, जो दक्खण-पच्छम और उत्तर-पच्छमो री तरफा खे खुलोआ।
\s समुद्रो रे तूफान
\p
\v 13 जेबे कुछ-कुछ दक्खण री अव्वा चलणे लगी, तेबे ये समजी गे कि आसा रा मतलब पूरा ऊई गा, आसे लंगर चकेया और कनारे पांदिये क्रेते रिये जाणे लगे।
\v 14 पर थोड़ी देर बाद जमीना री तरफा ते बऊत बड़ा तूफान आई गा, जेतेखे 'यूरकुलीन' बोलोए।
\v 15 जेबे तूफान जाह्जो साथे टकराया, तेबे जाह्ज तेस सामणे ठईरी नि सकेया, तेबे आसे से हड़ने दित्तेया और ईंयां ई हड़दे ऊए चली गे।
\v 16 तेबे कौदा नाओ रे एक छोटे जे टापूओ री आड़ा रे हड़दे-हड़दे, बड़ी मुश्कला साथे डोंगिया खे बशो रे करी सके।
\v 17 तेबे मल्लाहे से चकी की बऊत तरीके करी की जाह्ज थालो ते बानेया और सुरतिसो रे चोरबालूओ पाँदे टिकणे रे डरो रे पाल और समान ऊतारी की हड़दे ऊए चली गे।
\v 18 जेबे आसे तूफानो ते बऊत छूनके और ताक्के खाए, तेबे दूजे दिने सेयो जाह्जो रा माल सेटणे लगे
\v 19 और तीजे दिने तिने आपणे आथो साथे जाह्जो रा साज़ समान बी सेटी ता।
\v 20 जेबे बऊत दिन तक ना सूरज दिशेया और ना तारे और बड़ा तूफान चलदा रया, तेबे आखरी रे आसा रे बचणे री उम्मीद बी जांदी रयी।
\p
\v 21 जेबे सेयो बऊत दिन तक पूखे रयी चुके, तेबे पौलुसे तिना बीचे खड़े ऊई की बोलेया, "ओ लोको! तुसा खे चाईयो था कि तुसे मेरी गल्ल मानी की क्रेते ते जाह्ज नि खोलदे और ना ई बिपदा आऊँदी और ना ई ये नुकशाण ऊँदा।
\v 22 पर ऐबे आऊँ तुसा खे समजयाऊँआ कि इम्मत राखो, कऊँकि तुसा बीचा ते केसी रे बी प्राणो रा नुकशाण नि ऊणा, पर सिर्फ जाह्जो रा।
\v 23 कऊँकि परमेशर जेसरा आऊँ ए और जेसरी सेवा करूँआ, तेसरे स्वर्गदूते आज राती मांगे आई की बोलेया,
\v 24 'ओ पौलुस! डर नि, तेरा कैसरो रे सामणे खड़ा ऊणा जरूरी ए, और देख परमेशरे सबी खे जो तां साथे यात्रा करोए, ताखे देयी ते रे'।
\v 25 इजी री खातर 'ओ सज्जनो! इम्मत राखो, कऊँकि आऊँ परमेशरो पाँदे विश्वास राखूँआ कि जेड़ा मांगे बोली राखेया, तेड़ा ई ऊणा”।
\v 26 पर आसा खे केसी टापूओ रे जाई की टिकणा चाईयो"।
\s जाह्जो रा टूटणा
\p
\v 27 जेबे चऊदवीं रात आई और आसे अद्रिया समुद्रो रिये पटकदे फिरने लगी रे थे, तेबे आदिया राती रे नेड़े मल्लाहे अनुमानो ते जाणेया कि आसे केसी देशो रे नेड़े पऊँछणे लगी रे।
\v 28 थाह लयी की तिने बीइ पुरसा डूगा पाया और थोड़ा जा आगे चली की फेर थाह लयी, तेबे पन्द्रा पूरसा पाया।
\v 29 तबे पात्थरो वाळी जगा रे टकराणे रे डरो ते तिने जाह्जो री पिछाड़िया रे चार लंगर बाए और प्याग न्याळदे रये।
\v 30 पर जेबे मल्लाह जाह्जो ते नठणा चाओ थे और गलहिया ते लंगर पाणे रे बाने रे डोंगी समुद्रो रे ऊतारी ती।
\v 31 तेबे पौलुसे सूबेदार और सिपाईया खे बोलेया, "अगर यो जाह्जो रे नि रये तो तुसे नि बची सकदे"।
\v 32 तेबे सिपाईए रस्से बाडी की डोंगी रुड़ाई ती।
\p
\v 33 जेबे प्याग ऊणे वाळी थी, तेबे पौलुसे ये बोली की सब रोटी खाणे खे समजयाए कि आज चौदा दिन ऊई गे कि तुसे उम्मीद देखदे-देखदे रये और बिल्कुल रोटी नि खाई।
\v 34 इजी री खातर आऊँ तुसा खे बोलूँआ कि सब रोटी खाई लो जेते साथे तुसा रा बचाव ओ, कऊँकि तुसा बीचा ते एकी रे बी सिरो पाँदे एक बाळ पनि छुटणा।
\v 35 ये बोली की तिने रोटी लयी की सबी सामणे परमेशरो रा धन्यवाद करी की तोड़ी और खाणे लगेया।
\v 36 तेबे सेयो सब बी इम्मत बानी की रोटी खाणे लगे।
\v 37 आसे सब मिली की जाह्जो रे दो सौ छयात्तर जणे थे।
\v 38 जेबे सेयो रोटी खाई की रजी गे तेबे कणक समुद्रो रे सेटी की जाह्ज अळका करने लगे।
\p
\v 39 जेबे दिन ऊआ, तेबे तिने से देश नि पछयाणेया, पर एक खाड़ी देखी, जेतेरा कनारा चौरस था और सोचेया कि अगर ऊई सको तो एती पाँदे ई जाजो खे टिकाऊँए।
\v 40 तेबे तिने लंगर खोली की समुद्रो रे छाडी ता और तेबु ई पतवारा रे बान खोली ते और अवा रे सामणे आगला पाल चड़ाई की कनारे पांदो खे चले।
\v 41 पर जेती दो समुद्रो रे संगमो री जगा पड़ो थी, तेती तिने जाह्ज टिकाया, तेबे गलही तो ताक्का खाई की दबी गी और टळी नि सकी, पर पिछाड़ी लईरा रे जोरो ते टूटणे लगी।
\v 42 तेबे सीपाईये सोचेय कि कैदिया खे काई देऊँए, केथी एड़ा नि ओ कि कोई तरी की नठी जाओ।
\v 43 पर सूबेदारे पौलुसो खे बचाणे री खातर सेयो एड़ा करने ते रोके और बोलेया कि जो तरी सकोए, सेयो पईले ई तरी छवाळ लयी की कनारे पाँदे निकळी जाओ
\v 44 और बाकी कोई पाटड़ेया पाँदे और कोई जाह्जो री ओरी केसी चीजा रे सारे निकळी जाओ। ईंयां सब बची की जमीना पाँदे बची की निकळी गे।
\c 28
\s माल्टा टापूए रे पौलुस
\p
\v 1 जेबे आसे बची गे, तेबे आसा खे पता लगेया कि एस टापूओ खे माल्टा बोलोए ए।
\v 2 तेथो रे रणे वाळे लोके आसा पाँदे नऊखी कृपा कित्ती, कऊँकि बादळ बरसणे री बजअ ते ठण्डी थी, तेबे तिने आग सुलगाई की आसे सब ठराए।
\v 3 जेबे पौलुसे लकड़ुआ रा पारा(गट्ठा) कट्ठा करी की आगी पाँदे राखेया, तेबे एक साप आगी रे सेको रे निकळेया और तेसरे आथो रे लिपटी गा।
\v 4 जेबे तेथो रे रणे वाळेया साप तेसरे आथो रे लटकेया रा देखेया, तेबे आपु बीचे बोलेया, "सच्ची ये आदमी अत्यारा ए, हालाँकि समुद्रो ते बची गा, पर तेबे बी न्याये जिऊँदा नि रणे दित्तेया"।
\v 5 तिने साप आगी रे चड़ाकी ता और तेसखे कोई नुकशाण नि ऊआ।
\v 6 पर सेयो न्याळदे रये कि तेसरे सोजा आई जाणा या एकदम रूड़ी की मरी जाणा, पर जेबे सेयो बऊत देर तक देखदे रये कि एसरा कुछ नि बिगड़ेया, तेबे तिने ओर ई बिचार कित्तेया और बोलेया, "ये तो कोई देवता ए"।
\p
\v 7 तेसा जगा रे नेड़े-तेड़े तेस टापूओ रे प्रदान पुबलियुस री जमीन थी। तिने आसे आपणे कअरे दोस्ता जेड़े निये और तीन दिन तक पराऊणचारी कित्ती।
\v 8 पुबलियुसो रा पिता बुखार और खूनो री आंवा रा रोगी था, तेबे पौलुसे तेसरे कअरे जाई की तेसखे प्रार्थना कित्ती और तेस पाँदे आथ राखी की से ठीक कित्तेया।
\v 9 जेबे एड़ा ऊआ, तेबे तेस टापूओ रे बाकी बमार बी आई गे और ठीक कित्ते।
\v 10 तिने आसा री बऊत आओ-बैठ कित्ती और जेबे आसे चलणे लगे, तेबे जो कुछ आसा खे जरूरी था, जाह्जो पाँदे राखी था।
\s माल्टा टापूए ते रोमो री तरफा खे
\p
\v 11 तीन मीन्ने ते बाद आसे सिकन्दरिया रे एक जाह्जो पाँदे चली पड़े, जो तेस टापूओ रे ठण्ड पड़ने लगी री थी, जेतेरा नशाण दियुसकूरी था।
\v 12 सुरकूसा रे लंगर पाई की आसे तेती तीन दिन तक रये।
\v 13 तेथा ते आसे कूमी की रेगियुमो रे आए और एक दिन बाद दक्खणो ते अवा चली, तेबे आसे दूजे दिने पुतियुले रे आए।
\v 14 तेती आसा खे विश्वासी पाई मिले और तिना रे बोलणे पाँदे आसे तिना रे कअरे सात दिन तक रये और तेबे रोमो खे चली गे।
\v 15 तेथा ते विश्वासी पाई आसा रा समाचार सुणी की अप्पियुसो रे चौको रे और तीन सराँए तक आसा खे मिलणे खे आए, जिना खे देखी की पौलुसे परमेशरो रा धन्यवाद कित्तेया और इम्मत बानी।
\v 16 जेबे आसे रोमो रे पऊँछे, तेबे पौलुसो खे एक सिपाईयो साथे , जो तेसरी रखवाळी करो था, कल्ले रणे री आज्ञा मिली।
\s रोमो रे पौलुस
\p
\v 17 मैं आपणे लोका रे या आपणे बाप-दादेया रे व्यवहारो रे बिरोदो रे कुछ नि बोलेया, तेबे बी कैदी बणाई की यरूशलेमो ते रोमिया रे आथो रे देयी ता।
\v 18 तिने आऊँ परखी की छाडणा चाया, कऊँकि मांदे मृत्यु-दण्डो जोगा कोई दोष नि था।
\v 19 पर जेबे यहूदी इजी रे बिरोदो रे बोलणे लगे, तेबे माखे कैसरो री दुहाई देणी पड़ी, ये सोची की नि कि मां आपणे लोका पाँदे कोई दोष लगाणा था।
\v 20 इजी री खातर मैं तुसे बुलाई राखे ताकि तुसा साथे मिलूँ और बातचीत करूँ, कऊँकि इस्राएलो री उम्मीदा खे आऊँ इना जंजीरा रे जकड़ी रा"।
\v 21 तिने तेसखे बोलेया, "ना आसे तेरे बारे रे यहूदिया ते चिट्ठिया पाईया और ना ई विश्वासी पाईया बीचा ते आई की किने तेरे बारे रे कुछ बताया और ना ई बुरा बोलेया।
\v 22 पर तेरा बिचार क्या ए? से ई आसा तांते सुणना चाऊँए, कऊँकि आसे जाणुँए कि हर जगा रे एस मतो रे बिरोदो रे लोक गल्ला करोए"।
\p
\v 23 तेबे तिने तेसखे एक दिन ठराया और बऊत लोक तेसरे गे कट्ठे ऊए और से परमेशरो रे राज्य री गवाई देंदा ऊआ और मूसे री व्यवस्था और भविष्यबक्तेया री कताबा ते प्रभु यीशुए रे बारे रे समजयाई- समजयाई की प्यागा ते सांजा तक बोलदा रया।
\v 24 तेबे बऊत जणेया सेयो गल्ला मानी लईया और बऊत जणेया विश्वास नि कित्तेया।
\v 25 जेबे सेयो आपु बीचे एक मत नि ऊए, तेबे पौलुसो री एसा एक गल्ला बोलणे पाँदे चली गे कि पवित्र आत्मे यशायाह भविष्यबक्ते रे जरिये तुसा रे बाप-दादेया खे ठीक ई बोलेया,
\q1
\v 26 "जाई की इना लोका खे बोल कि सुणदे तो रणे, पर समजणे नि
\q2 और देखदे तो रणे, पर सुजणा नि।
\q1
\v 27 कऊँकि इना लोका रा मन मोटा और तिना रे कान पारी ऊई गे रे और तिने आपणी आखी बंद करी ती रिया,
\q2 एड़ा नि ओ कि सेयो कदी आखी ते देखो और कानो ते सुणो और मनो ते समजो और फिरो और आऊँ तिना खे ठीक करूँ"।
\p
\v 28 तेबे तुसे जाणो कि परमेशरो रे एस उध्दारो री कथा दुजिया जातिया गे पेजी ती री और तिना सुणनी।
\v 29 जेबे तिने ये बोलेया तो यहूदी आपु बीचे बऊत बईस करने लगे और तेथा ते चली गे।
\v 30 से पूरे दो साल तक आपणे खर्चे रे कअरो रे रया
\v 31 और जो तेसगे आओ थे, तिना सबी ते मिलदा रया और बिना रोक-टोका ते बऊत निडर ऊई की परमेशरो रे राज्य रा प्रचार करदा ऊआ और प्रभु यीशु मसीहे री गल्ला सिखांदा रया।
